༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W8LS18526
n/a
ImageGroup:
ISBN:
ISBN: A
18LS18528
ha
n/a
Title:
དུག་ནད་གསོ་བ།
བཅོས་སྒྲིག་མ།
dug nad gso ba/ bcos sgrig ma/
to-be-supplied
Author:
to-be-supplied
Descriptor:
Original Publication:
Place:
Publisher:
In/a
In/a
1
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
n/a
n/a
Scanned at Tibetan Buddhist Resource Center, 1430 Massachusetts Ave, 5th Floor
Cambridge, MA 02138.



༄༅།། དུག་ནད་གསོ་བ།
༄༅།། དུག་ནད་གསོ་བ།
བཅོས་སྒྲིག་མ།
%*g
གཙོ་སྒྲིག་པ། ལྷ་མོ་སྐྱབས། །
ཚོརྙེ=&
Enf#*
#*
E
ནh4|
རམས་གསོ་ཐ་
(
ས་
གཙོསྒྲིག་པ། ལྷ་མོ་སྐྱབས།
ARURA
ས་སྒྲ་གསོ་བ།
གསོ་བ།
&#*h34
LFA#
@ a##
%E6#*#
Exith
ནད་གསོ་བ་
*
khE
%E= 4
ད་ལས།
ཟླ
རིགས་དཔེ་སྨན་མང་།
མི་རིགས་དཔེ་སྐྲུན་ཁང་།
དE། ; 14.0



༄༅། །དུས་རབས་21པའི་བོད་ལུགས་གསོ་རིག་
དངོས་ཚན་སློབ་གསོའི་འཆར་འགོད་སློབ་དེབ།
2+++g=%*#4ཚོཟློ@J# [[B}TB#]
༄༅།།དུག་ནད་གསོ་བ།
( བཅོས་སྒྲིག་མ།)
གཙོ་སྒྲིག་པ། ལྷ་མོ་སྐྱབས།
གཙོ་སྒྲིག་གཞོན་པ། བློ་བཟང་དོན་གྲུབ། གཡང་ལོ།
ཁོངས་མི། བློ་གྲོས།
བཅོས་སྒྲིག་པ། ལྷ་མོ་སྐྱབས། རྡོ་རྗེ་ཚེ་རིང་། བློ་བཟང་དོན་གྲུབ།
ARURA
མི་རིགས་དཔེ་སྐྲུན་ཁང་།



འགོ་བརྗོད།
༄༅། །དུས་རབས་ཉེར་གཅིག་པའི་བོད་ལུགས་གསོ་རིག་དངོས་ཚན་སློབ་གསོའི་འཆར་འགོད་སློབ་དེབ་འདི་ནི་
བོད་ལུགས་སྨན་པའི་ཆེད་ལས་ཀྱི་དངོས་གཞི་ཚན་པས་(ལོ་ལྔའི་ལམ་ལུགས)བཀོལ་རྒྱུར་ཕུལ་བ་ཡིན་ལ། བོད་
ལུགས་སྨན་གཉེར་ཆེད་ལས་ཀྱི་དངོས་གཞི་ཚན་པས་ཀྱང་ཚོད་ལྟར་བཀོལ་ཆོག མུ་འབྲེལ་སློབ་དེབ་འདི་ནི་རང་
རེའི་རྒྱལ་ཁབ་ཀྱི་གཅིག་གྱུར་དང་། ཚད་ལྡན། ཆ་ཚང་བཅས་ཡིན་པའི་བོད་ལུགས་སྨན་པའི་ཆེད་ལས་ཀྱི་དངོས་
གཞི་ཚན་པའི་སློབ་དེབ་ཐེངས་དང་པོ་ཡིན། །
བོད་ཀྱི་གསོ་བ་རིག་པ་ནི་རང་རེའི་རྒྱལ་ཁབ་ཀྱི་སྲོལ་རྒྱུན་གསོ་རིག་སྨན་རིག་གི་གྲུབ་ཆ་གལ་ཆེན་ཞིག་ཡིན།
དེ་ཡང་ཀྲུང་ཧྭ་མི་རིགས་ཀྱི་ཕུལ་བྱུང་སྲོལ་རྒྱུན་རིག་གནས་གོང་དུ་སྤེལ་བ་དང་། ཀྲུང་གོའི་ཁྱད་ཆོས་ལྡན་པའི་སྤྱི་
ཚོགས་རིང་ལུགས་ཀྱི་འཕྲོད་བསྟེན་བྱ་གཞག་འཛུགས་སྐྲུན་བྱེད་པ། བོད་ཀྱི་གསོ་རིག་གི་མཐོ་རིམ་སློབ་གསོ་
བཅོས་སྒྱུར་དང་འཕེལ་རྒྱས་ཀྱི་དགོས་མཁོ་དང་འཚམ་པ་བཅས་ཀྱི་ཆེད། རྒྱལ་ཁབ་ཀྲུང་དབྱི་གསོ་རིག་དོ་དམ་
ཅུས་ཀྱིས་རྩ་འཛུགས་འོག་བོད་ལྗོངས་དང་། མཚོ་སྔོན། ཀན་སུའུ། སི་ཁྲོན། ཡུན་ནན་བཅས་ཞིང་ལྗོངས་ལྔས་
མཉམ་དུ་རྒྱལ་ཡོངས་བོད་ལུགས་གསོ་རིག་དངོས་ཚན་སློབ་གསོའི་འཆར་འགོད་སློབ་དེབ་འདི་ཉིད་རྩོམ་སྒྲིག་པར་
སྐྲུན་བྱས་པ་སྟེ། ༢༠༠༡ལོའི་ཟླ་༥པར། མཚོ་སྔོན་ཞིང་ཆེན་འཕྲོད་བསྟེན་ཐིང་དང་མཚོ་སྔོན་བོད་ལུགས་གསོ་
རིག་སློབ་གྲྭ་ཆེན་མོ་གཉིས་ཀྱིས་ཟི་ལིང་དུ་རྒྱལ་ཡོངས་མཐོ་རིམ་གསོ་རིག་སློབ་གྲྭའི་བོད་ལུགས་གསོ་རིག་ཆེད་ལས་
དངོས་ཚན་སློབ་དེབ་ཀྱི་རྩོམ་སྒྲིག་མཉམ་སྒྲུབ་གྲོས་ཚོགས་བསྡུས་ལ། རྒྱལ་ཁབ་ཀྲུང་དབྱི་གསོ་རིག་དོ་དམ་ཅུས་
ཚན་རྩལ་སིའི་དབུ་ཁྲིད་མི་སྣ་ཚོགས་ཞུགས་གནང་ནས་གཏམ་བཤད་གནང་ ཚོགས་འདུའི་སྟེང་མཚོ་སྔོན་བོད་
ལུགས་གསོ་རིག་སློབ་གྲྭ་ཆེན་མོས་བསྒྲིགས་པའི་སློབ་དེབ་རྩོམ་སྒྲིག་སྤྱིའི་རྩ་འཛིན་ཞེས་པ་དང་སློབ་དེབ་རྩོམ་སྒྲིག་
གི་རྩ་འཛིན་ཞེས་པ་གཉིས་ལ་གྲོས་འཆམ་བྱུང་། ཚོགས་འདུའི་རྗེས་སུ་རྒྱལ་ཁབ་ཀྲུང་དབྱི་གསོ་རིག་དོ་དམ་ཅུས་
རྒྱལ་ཡོངས་མཐོ་རིམ་སློབ་གྲྭའི་བོད་ལུགས་གསོ་རིག་ཆེད་ལས་སློབ་དེབ་རྩོམ་ཞུས་ཨུ་ཡོན་ལྷན་ཚོགས་བཙུགས་
(གཤམ་དུ་རྩོམ་ཞུས་ཨུ་ཡོན་ལྷན་ཚོགས་ཞེས་འབོད) ཤིང་མུ་འབྲེལ་སློབ་དེབ་འདིའི་རྩོམ་སྒྲིག་བྱ་བར་མཛུབ་སྟོན་
གནང་། མཚོ་སྔོན་ཞིང་ཆེན་འཕྲོད་བསྟེན་ཐིང་དུ་རྩོམ་ཞུས་ཨུ་ཡོན་ལྷན་ཚོགས་ཀྱི་ཁོངས་གཏོགས་གཞུང་ལས་
ཁང་བཙུགས་ཏེ་སློབ་དེབ་རྩོམ་སྒྲིག་སྐོར་གྱི་བྱ་བའི་འགན་བཞེས། ༢༠༠༢ལོའི་ཟླ་༤བར། རྒྱལ་ཁབ་ཀྲུང་དབྱི་
གསོ་རིག་དོ་དམ་ཅུས་ཚན་རྩལ་གྱིས་འགོ་འཛིན་ལ་བརྟེན་ནས་ཁྲིན་ཏུའུ་རུ་མཐོ་རིམ་བོད་ལུགས་གསོ་རིག་ཆེད་



ལས་དངོས་ཚན་སློབ་དེབ་རྩོམ་སྒྲིག་མཐུན་སྦྱོར་ཚོགས་འདུ་བསྡུས་ཤིང་རྩོམ་སྒྲིག་གི་གནས་ཚུལ་གསལ་བསྒྲགས་
དང། སློབ་དེབ་རྩོམ་སྒྲིག་བྱ་བའི་ཁྲོད་བྱུང་བའི་གནད་དོན་སྐོར་ལ་གྲོས་བསྡུར་དང་ཐག་གཅོད་བྱས་པར་མ་ཟད།
རིག་གཞུང་ཆེད་མཁས་ཚོགས་པ་བཙུགས་ཤིང་མུ་འབྲེལ་སློབ་དེབ་འདི་ལ་དངོས་སུ་དུས་རབས་ཉེར་གཅིག་པའི་
བོད་ལུགས་གསོ་རིག་དངོས་ཚན་སློབ་གསོའི་འཆར་འགོད་སློབ་དེབ་ཅེས་པའི་མཚན་གསོག ཁྲིན་ཏུའུ་ཚོགས་
འདུའི་དགོངས་དོན་ལྟར། ༢༠༠༢ལོའི་ཟླ་༩པར། རྩོམ་ཞུའི་ཨུ་ཡོན་ལྷན་ཚོགས་ཀྱིས་རིག་གཞུང་ཆེད་མཁས་
ཚོགས་པའི་ཚོགས་འདུ་ལན་ཀྲོའུ་རུ་བསྡུས་ཤིང་། ཚོགས་འདུའི་སྟེང་གྲོས་བསྡུར་ཡང་ཡང་བྱས་པ་བརྒྱུད་མུ་འབྲེལ་
སློབ་དེབ་འདི་བསྡོམས་པས་དེབ་ཉེར་དྲུག་ཏུ་ཕྱེ་ནས་སོ་སོའི་མིང་གཏན་ལ་ཕབ། ༢༠༠༢ལོའི་ཟླ་༡༠པར། རྒྱལ་
ཁབ་ཀྲུང་དབྱི་གསོ་རིག་དོ་དམ་ཅུས་ཀྱིས་སློབ་དེབ་ཉེར་དྲུག་གི་གཙོ་སྒྲིག་པ་དང་། གཙོ་སྒྲིག་གཞོན་པ། རྩོམ་
སྒྲིག་མི་སྣ་བཅས་དངོས་སུ་ཁྱབ་བསྒྲགས་བྱས་ནས་སློབ་དེབ་རྩོམ་སྒྲིག་གི་འགན་ཁུར་དང་ཞིབ་ཕྲའི་ལས་བགོས་
གནང་།
ལོ་གཉིས་ལྷག་གི་རིང་དུ། རྒྱལ་ཁབ་ཀྲུང་དབྱི་གསོ་རིག་དོ་དམ་ཅུས་ཀྱི་འགོ་ཁྲིད་དང་། ཞིང་ལྗོངས་ལྔའི་
འཕྲོད་བསྟེན་ཐིང་གི་མཉམ་འབྲེལ། སློབ་དེབ་རྩོམ་སྒྲིག་མི་སྣ་ཡོངས་ཀྱི་ཧུར་བརྩོན་ལ་བརྟེན་ནས་སློབ་དེབ་རྩོམ་
སྒྲིག་གི་བྱ་བ་བདེ་བླག་ངང་གྲུབ། ༢༠༠༣ལོའི་ཟླ་༣པར། རྩོམ་ཞུས་ཨུ་ཡོན་ལྷན་ཚོགས་ཀྱིས་ཟི་ལིང་དུ་དུས་
རབས་ཉེར་གཅིག་པའི་བོད་ལུགས་གསོ་རིག་ཆེད་ལས་དངོས་ཚན་སློབ་གསོའི་འཆར་འགོད་སློབ་དེབ་ཀྱི་ཞུས་
གཏན་ཚོགས་འདུ་བསྡུས་ནས། གཅིག་གྱུར་དང་ཚད་ལྡན་ཡིན་པའི་དུས་རབས་ཉེར་གཅིག་པའི་བོད་ལུགས་གསོ་
རིག་དངོས་ཚན་སློབ་གསོའི་འཆར་འགོད་སློབ་དེབ་ཀྱི་ཞུས་གཏན་ཚད་གཞི་ཞེས་པ་དང་ཞུས་གཏན་བྱེད་ཐབས་
ཞེས་པ་གཉིས་ཐོག་མར་གཏན་འཁེལ་བྱས་ཤིང་། དེ་ཉིད་སློབ་དེབ་ཞུས་གཏན་བྱ་བའི་གཞི་འཛིན་གྱི་ཡིག་ཆར་
བཟུང། དེ་དང་ཆབས་ཅིག་སློབ་དེབ་སོ་སོའི་གཙོ་ཞུས་པ་གཏན་འཁེལ་དང་། འཕེལ་འགྲིབ་ནད་ཅེས་པ་སོགས་
སློབ་དེབ་བཅོ་བརྒྱད་ཀྱི་མ་ཕྱིར་ཞུ་དག་གཏན་འབེབསབྱས་ཐོག ༢༠༠༣ལོའི་ཟླ་༨པར། རྩོམ་ཞུས་ཨུ་ཡོན་ལྷན་
ཚོགས་ཀྱིས་ལྷ་སར་སློབ་དེབ་ཞུས་གཏན་ཚོགས་འདུ་ཐེངས་གཉིས་པ་བསྡུས་ནས་མཚོན་རྨ་གསོ་བ་ཞེས་པ་སོགས་
སློབ་དེབ་བརྒྱད་ཀྱི་མ་ཕྱིར་ཞུས་གཏན་གནང་བ་མ་ཟད། རིག་གཞུང་ཆེད་མཁས་ཚོགས་པས་བོད་ཀྱི་གསོ་རིག་
བྱུང་འཕེལ་གྱི་ལོ་ཚིགས་ཐད་ལ་ཆེད་གཉེར་ཞིབ་འཇུག་དང་བགྲོ་གླེང་བྱས་པ་བརྒྱུད་བོད་ཀྱི་གསོ་རིག་ལོ་རྒྱུས་ཞེས་
པའི་སློབ་དེབ་ཞུས་གཏན་ཐད་ལ་དགོངས་འཆར་གཅིག་གྱུར་བྱུང་། །
མུ་འབྲེལ་སློབ་དེབ་འདིའི་རིག་ཚན་དབྱེ་སྐབས་གངས་ཅན་གསོ་བ་རིག་པའི་གནས་དང་སྐབས་དང་མདོ་
སོགས་ཀྱི་ཁྱད་ཆོས་རྒྱུན་འཛིན་དང་། གཞུང་ལུགས་ཀྱི་མ་ལག་རང་བཞིན་དང་ཆ་ཚང་རང་བཞིན་གཞིར་བཞག་
སྟེང་དེང་རབས་མཐོ་རིམ་གསོ་རིག་སློབ་གསོའི་བླང་བྱ་དང་སློབ་ཁྲིད་ཀྱི་ཆོས་ཉིད་དང་ཡང་ཟུང་འབྲེལ་གང་ལེགས་
བགྱིས་ཐོག བོད་ལྗོངས་བོད་ལུགས་གསོ་རིག་སློབ་གྲྭ་ཆེན་མོ་དང་མཚོ་སྔོན་བོད་ལུགས་གསོ་རིག་སློབ་གྲྭ་ཆེན་མོ་



གཉིས་མཉམ་འབྲེལ་ངང་བསྒྲིགས་པའི་རྒྱལ་ཡོངས་བོད་ལུགས་གསོ་རིག་ཆེད་ལས་ཀྱི་དངོས་ཚན་སློབ་ཁྲིད་རྩ་
འཛིན་ཞེས་པ་གཞིར་བཟུང་སྟེ་དུས་རབས་ཉེར་གཅིག་པའི་བོད་ལུགས་གསོ་རིག་དངོས་ཚན་སློབ་གསོའི་འཆར་
འགོད་སློབ་དེབ་ཚན་པ་ཉེར་དྲུག་ཏུ་གཏན་འཁེལ་བྱས་པ་དང་
། རྩོམ་སྒྲིག་བྱེད་སྟངས་ཐད་བོད་ལུགས་སྨན་པའི་
ཆེད་ལས་ཀྱི་དངོས་ཚན་(ལོ་ལྔའི་ལམ་ལུགས》སྐྱེད་སྲིང་གི་དམིགས་ཡུལ་དང་མཐུན་པར་ཁ་ཕྱོགས་ནས། དེ་སྔའི་
བོད་ལུགས་གསོ་རིག་སློབ་ཆེན་གྱི་སློབ་དེབ་རྩོམ་སྒྲིག་གི་ཉམས་མྱོང་བསྡུ་ལེན་དང་
། བོད་ལུགས་སྨན་པའི་ཆེད་
ལས་ཀྱི་སློབ་ཁྲིད་ནང་དོན་དང་ཁྱད་ཆོས་ལྟར། གཅིག་གྱུར་གྱི་རྩོམ་སྒྲིག་རྩ་འཛིན་དང་། སྒྲིག་སྟངས། རྣམ་པ།
ས་བཅད་འགོད་ཚུལ་སོགས་བཟོས་པ་ཡིན། དེ་ལྟར་མུ་འབྲེལ་སློབ་དེབ་འདིར་བོད་ལུགས་གསོ་རིག་གི་གཞི་རྩ་
གསུམ་གྱི་ནང་དོན་ཆ་ཚང་ཞིང་སློབ་ཁྲིད་ཀྱི་འོས་འཚམ་རང་བཞིན་དང་ཚན་རིག་རང་བཞིན་མངོན་གསལ་ཡིན་པ་
མ་ཟད། དངོས་ཚན་སློབ་མ་གསོ་སྐྱོང་བྱེད་པའི་དོན་དངོས་དང་ཡང་མཐུན་པ་བཅས་མདོར་ན་རང་རྒྱལ་གྱི་བོད་
ལུགས་གསོ་རིག་རིག་གཞུང་འཕེལ་རྒྱས་སུ་ཕྱིན་པའི་ཆུ་ཚད་དང་གྲུབ་འབྲས་གསར་པ་མཚོན་ཡོད།
འདི་ལྟའི་མུ་འབྲེལ་སློབ་དེབ་ཅིག་རྩོམ་སྒྲིག་པར་སྐྲུན་བྱེད་པ་ནི་གསར་གཏོད་ཀྱི་རང་བཞིན་ལྡན་པའི་བྱ་བ་
ཞིག་ཡིན་པའི་ཁར། ང་ཚོར་རྩོམ་སྒྲིག་གི་དུས་ཡུན་ཐུང་ཞིང་ལས་བྲེལ་ཆེ་བ། རྩོམ་སྒྲིག་མི་སྣའི་ཤེས་བྱའི་ཆུ་ཚད་
ཀྱང་དམའ་སྟབས་ནོར་འཆུག་ནོངས་འགལ་གྱི་ཆ་གཡོལ་ཐབས་བྲལ་བས་ན་བོད་ལུགས་གསོ་རིག་སློབ་ཁྲིད་གནང་
མཁན་དང་རྒྱ་ཆེའི་ཀློག་པ་པོ་རྣམས་ཀྱིས་བཀོལ་སྤྱོད་བྱེད་པའི་བརྒྱུད་རིམ་ནང་སློབ་དེབ་འདི་སྔར་ལས་ལྷག་པའི་
ངང་གོང་སྤེལ་དང་། འཐུས་ཚང་དུ་བཏང་ནས་དུས་རབས་ཀྱི་རྣམ་པ་གསར་པའི་འོག་གངས་ལྗོངས་གསོ་བ་རིག་
པའི་འཕྲིན་ལས་རླབས་པོ་ཆེ་ཉིད་ཡུལ་གྲུ་ཀུན་ཏུ་དར་ཞིང་འགྲོ་བ་མིའི་རིགས་ཀྱི་བདེ་ཐང་གི་གསོས་སུ་སྨིན་པར་
འགྱུར་ཆེད་དགོངས་འཆར་རིན་པོ་ཆེ་ལྷུག་སྩོལ་གནང་རོགས་ཞུ།
རྒྱལ་ཡོངས་མཐོ་རིམ་སློབ་གྲྭའི་བོད་ལུགས་གསོ་རིག་
ཆེད་ལས་སློབ་དེབ་རྩོམ་ཞུས་ཨུ་ཡོན་ལྷན་ཚོགས་ཀྱིས།
༢༠༠༤ལོའི་ཟླ་༦པར།



前言
这套教材主要供藏医学专业本科(五年制)使用,
也可供藏药学专业本科试用。
该套教材是我国第一套统编、规范、配套的藏医学专业本科教材。
藏医药学是我国传统医药学的重要组成部分。为大力弘扬中华民族优秀传统
文化,建设具有中国特色的社会主义卫生事业,
适应藏医药学高等教育改革与发展
的需要,国家中医药管理局于2001年组织西藏、青海、甘肃、四川、云南等省(区)共
同编写出版全国藏医本科教育规划教材。2001年5月,青海省卫生厅和青海藏医
学院在西宁召开了“全国高等医药院校藏医学专业本科系列教材编写协作会”,国
家中医药管理局科技司领导出席会议并讲了话。会议审议并通过了青海藏医学院
编写的《教材编写总纲》和《教材编写大纲》。会后,国家中医药管理局成立了全国
高等院校藏医学专业教材编审委员会(以下简称编委会),负责该系列教材编写的
指导工作。编委会下设办公室挂靠在青海省卫生厅,负责日常工作。2002年4月,
国家中医药管理局科技司在成都主持召开了“高等藏医学专业本科教材编写协调
会”,通报了教材编写进展情况,协调和解决了教材编写工作中存在的某些问题,成
立了学术专家组,并将本系列教材正式定名为“21世纪藏医本科教育规划教材”。
根据成都会议精神,2002年9月,编委会在兰州召开学术专家组会议,经过反复讨
论,确定了本系列教材由 26 门教材科目组成,以及每门教材的名称。2002 年 10
月,国家中医药管理局正式下文确定公布了26 门教材的主编、副主编和编写人员
名单,明确了教材编写的任务与分工。
两年多来,
在国家中医药管理局的领导和五省区卫生厅的配合下,经过广大编
写人员的积极努力,教材编写工作进展顺利。2003年3月,编委会在西宁召开了
“21世纪藏医本科教育规划教材”审定会议,会议研讨形成了统一、规范的《21世纪
藏医本科教育规划教材审定标准》及《审定方法》,为教材的审定工作提供了必要依
据。同时还确定了每门教材的主审人员,审定通过了《藏医病机学》等 18 门教材的
初稿。2003年8月,编委会在拉萨召开了第二次教材审定会议,原则通过了《藏医



外伤学》等8门教材的初稿,并组织学术专家组召开专题会议,经过充分讨论和认
真研究,对《藏医药学史》形成了一致的审定意见。
本套教材在学科划分及科目上,充分尊重藏医药传统的学科体系特色,保持藏
医药学理论的系统性和完整性,同时紧密结合现代高等医药教育要求和教学规律,
并依据西藏藏医学院与青海藏医学院联合编写的《全国藏医学专业本科教学大
纲》,确定了“21世纪藏医本科教育规划教材”由26门科目组成。在编写方法上,
为符合藏医学专业本科(五年制)培养的目标,汲取有关藏医院校以往所编教材的
经验,根据藏医学专业的教学内容和特点,制定了统一的编写大纲、体例、格式和章
节,有利于藏医教学工作的顺利进行。
本套教材较好地解决了教学适应性和科学性的关系,注重培养学生解决问题
的实际能力,较全面、系统、完整地继承了藏医药学的基础理论、基本知识和基本技
能,并反映了我国藏医药学术发展的新水平和新成果。
本系列教材编写和出版是一项创新性的工作,由于时间紧,工作量大,加之编
写人员的水平所限,不可避免地存在一些不足之处,热忱希望各地藏医药教学人员
和大读者在使用过程中,提出宝贵意见,以促使本系列教材日趋完善、更加符合
新形势下藏医药事业发展的需要。
全国高等院校藏医学专业教材编审委员会
2004年6月



རྩོམ་སྒྲིག་གསལ་བཤད།
༄༅། །དུག་ནད་གསོ་བ་ཞེས་པའི་སློབ་དེབ་འདི་ནི་དུས་རབས་ཉེར་གཅིག་པའི་བོད་ལུགས་གསོ་རིག་དངོས་ཚན་
སློབ་གསོའི་འཆར་འགོད་སློབ་དེབ་ཀྱི་ཡ་གྱལ་ཞིག་སྟེ། བོད་ལུགས་སྨན་པའི་ཆེད་ལས་ཀྱིས་བཀོལ་རྒྱུར་འཚམ་ལ།
བོད་ལུགས་ནད་གཡོག་རིག་པའི་ཆེད་ལས་ཀྱིས་ཀྱང་ཚོད་བལྟའི་སློབ་དེབ་དུ་བཟུང་ཆོག
སློབ་དེབ་འདིའི་གཙོ་སྒྲིག་པ་ནི་ཀན་སུའུ་ཀྲུང་དབྱི་གསོ་རིག་སློབ་གྲྭ་ཆེན་མོའི་བོད་ལུགས་གསོ་རིག་སློབ་
གླིང་གི་དགེ་རྒན་འབུམ་རམས་གཞོན་པ་ལྷ་མོ་སྐྱབས་ལགས་ཡིན་ལ། གཙོ་སྒྲིག་གཞོན་པ་ནི་སློབ་གླིང་དེའི་དགེ་
རྒན་རབ་འབྱམས་པ་གཡང་ལོ་དང་བློ་བཟང་དོན་གྲུབ་གཉིས་ཡིན། རྩོམ་སྒྲིག་མི་སྣ་ལྷ་མོ་སྐྱབས་དང་། གཡང་ལོ།
བློ་བཟང་དོན་གྲུབ། བློ་གྲོས་བཅས་ཡིན། ཀན་སུའུ་ཞིང་ཆེན་བོད་ཀྱི་གསོ་རིག་ཞིབ་འཇུག་ཁང་གི་སྨན་པ་འབུམ་
རམས་པ་ཐུབ་བསྟན་ལགས་ཀྱིས་སློབ་དེབ་ཡོངས་ལ་གཙོ་ཞུས་མཛད།
སློབ་དེབ་འདི་རྩོམ་སྒྲིག་བྱེད་སྐབས་བོད་ཀྱི་གསོ་བ་རིག་པའི་གཞུང་ལུགས་ཐམས་ཅད་ཀྱི་ཕྱི་མོ་དཔལ་ལྡན་
རྒྱུད་བཞི་ལས་སྐབས་བཅུ་གསུམ་པ་དུག་ནད་གསོ་བའི་དགོངས་དོན་གཞིར་བཟུང་ཐོག དེའི་དགོངས་དོན་དགྲོལ་
བར་བྱེད་པའི་རྒྱུད་འགྲེལ་ཚད་ལྡན་སྐྱེམ་པ་ཚེ་དབང་གིས་མཛད་པའི་རྒྱུད་བཞིའི་འགྲེལ་བ་དང་། ཟུར་མཁར་བློ་
གྲོས་རྒྱལ་པོས་མཛད་པའི་མེས་པོའི་ཞལ་ལུང་། སྡེ་སྲིད་སངས་རྒྱས་རྒྱ་མཚོས་མཛད་པའི་རྒྱུད་བཞིའི་འགྲེལ་ཆེན་
བི་སྔོན་དང་། མཁས་དབང་ཁྲོ་རུ་ཚེ་རྣམ་གྱིས་མཛད་པའི་རྒྱུད་བཞིའི་འགྲེལ་ཆེན་དྲང་སྲོང་ཞལ་ལུང་སོགས་ལ་་
ཁུངས་བཅོལ། གཞན་ཡང་དོགས་གཞི་ཅུང་ཟད་རེ་མཆིས་པ་རྣམས་ཨ་རུ་རའི་ཕྲེང་མཛེས་སོགས་ཕྱི་འགྲེལ་དང་
བསྡུར་ནས་གང་ལེགས་ངང་བཀོད་ཡོད་པ་མ་ཟད། ཉེ་བའི་ཆར་བོད་ལུགས་གསོ་རིག་གི་བརྩམས་ཆོས་དག་ཏུ་
མཆིས་པའི་དུག་ནད་ཀྱི་བརྗོད་བྱ་རྣམས་ལས་རྟགས་བཅོས་ཕན་ནུས་ཆེ་ལ་སྟབས་བདེ་བ་ཁ་ཤས་ཟུར་དུ་བཀོད་
ཡོད། སློབ་དེབ་སྒྲིག་སྟངས་ཀྱི་ཐད་ལ་དེང་དུས་སློབ་གསོའི་འགྲོས་དང་མཐུན་པར་ལྟ་བདེ་ལ་རྟོགས་སླ་བའི་ཁྱད་
ཆོས་ལྡན་པ་དང་། བོད་ཀྱི་གསོ་བ་རིག་པའི་ཁྱད་ཆོས་མ་ཉམས་པ་དང་། ལག་ལེན་དང་གཞུང་ལུགས་ཟུང་སྦྱོར་
གནང་ཐུབ་པའི་སློབ་མ་གསོ་སྐྱོང་བྱེད་པའི་དམིགས་ཡུལ་འགྲུབ་པར་ཅི་ནུས་ཀྱིས་ཁ་ཕྱོགས་ནས་བསྒྲིགས་ཁུལ་བྱས་



ཡོད།
འོན་ཀྱང་། བདག་ཅག་རྩོམ་སྒྲིག་པ་རྣམས་ཀྱི་གསོ་རིག་གཞུང་ལུགས་ཀྱི་ཆུ་ཚད་ཞན་ཅིང་ནད་ཐོག་ལག་
ལེན་གྱི་ཉམས་མྱོང་ད་མན་པའི་རྐྱེན་གྱིས་སློབ་དེབ་འདིའི་ནང་དུ་ནོར་འཁྲུལ་དང་ཆད་ལྷག་སོགས་གནད་དོན་དུ་
མ་འབྱུང་པར་གདོན་མི་ཟ་བས་ན་རྒྱ་ཆེ་བའི་དགེ་སློབ་ཚང་མས་ལྷག་བསམ་རྣམ་དག་གིས་དག་བཅོས་དང་སྐྱོན་
བརྗོད་དེ་བཞིན་དགོངས་འཆར་རིན་པོ་ཆེ་ལྷུག་སྩོལ་གནང་བར་མཁྱེན།
དུག་ནད་གསོ་བའི་སློབ་དེབ་རྩོམ་སྒྲིག་ཚོ་ཆུང་ནས།
སྤྱི་ལོ་༢༠༠༤ལོའི་ཟླ་༦པར།



བཅོས་སྒྲིག་གསལ་བཤད།
༄༅། །སློབ་དེབ་འཛུགས་སྐྲུན་གྱི་རྩ་དོན་ཏེ་བོད་ལུགས་གསོ་རིག་མཐོ་རིམ་སློབ་གསོའི་འཕེལ་རྒྱས་ཀྱི་དགོས་མཁོ་
དང་རྒྱ་ཆེའི་དགེ་སློབ་ཡོངས་ཀྱི་རེ་བ་གང་ལེགས་སུ་སྐོང་ཐུབ་པའི་ཆེད་དུ། ང་ཚོས་སློབ་དེབ་བཅོས་སྒྲིག་མི་སྣ་རྩ་
འཛུགས་ཀྱིས་མུ་འབྲེལ་སློབ་དེབ་ཁག་ཉེར་དྲུག་གི་བདག་ཉིད་ཅན་འདིར་ཕྱོགས་ཡོངས་ནས་བཅོས་སྒྲིག་འཐུས་
ཚང་དང་ཇེ་བཟང་ཇེ་ལེགས་སུ་གཏོང་བའི་ལས་ལ་ཞུགས་པ་དང་། བཅོས་སྒྲིག་བྱེད་པའི་སྐབས་སུ་རྩོམ་སྒྲིག་གི་ཆུ་
ཚད་གང་ནུས་ཀྱིས་མཐོར་འདེགས་དང་སློབ་དེབ་ཀྱི་ནང་དོན་གཅིག་གྱུར་ཚད་ལྡན་ཡོང་བའི་ཕྱིར་དུ་ཆེད་མཁས་
གྲོས་ཚོགས་བསྡུས་ཏེ་ཐེངས་འདིའི་སློབ་དེབ་བཅོས་སྒྲིག་གི་བསམ་བློའི་ཁ་ཕྱོགས་དང་། བཅོས་སྒྲིག་གི་རྩ་དོན།
བཅོས་སྒྲིག་གི་ཚད་གཞི་དང་། སློབ་དེབ་བཅོས་སྒྲིག་རྩ་འཛིན་སོགས་སྡུན་ལ་གཏན་འབེབས་བགྱིས་ཐོག པར་
ཐེངས་དང་པོའི་རྨང་གཞིའི་སྟེང་ནང་དོན་ཐད་དུ་འདོར་ལེན་དང་། འཐུས་ཚང་། ཁ་གསབ་བཅས་བརྒྱབ་ཡོད་
ལ། སྒྲིག་གཞིའི་ཐད་ནས་སློབ་དེབ་བྱིངས་ལ་སྤྱིར་བཤད་པ་དང། ལེའུ་རེ་རེའི་མཇུག་ཏུ་སྡོམ་ཆུང་། དཔེ་རིས་
སྤེལ་མ་བཅས་བགྱིད་གང་ཐུབ་བྱས་ཡོད། ལྷག་པར་དུ་སློབ་དེབ་སོ་སོའི་དབུར་འཁོད་པའི་སྤྱིར་བཤད་པ་ཞེས་པར་
མཚོན་ན། སློབ་ཚན་རང་གི་སྤྱིའི་ནང་དོན་དང་ཁྱད་ཆོས། དགོས་པ་སོགས་ཅི་ནུས་ཀྱིས་ངོ་སྤྲོད་དང་། སྡོམ་
ཆུང་དུ་ལེའུ་དང་ས་བཅད་ཀྱི་གཙོ་གནད་ཅི་ཡིན་ཚིག་ཉུང་དོན་འདུས་ཀྱིས་གསལ་བཤད་བྱས་ཡོད་པས་སློབ་མའི་
རང་སྦྱོང་དང་བསམ་གཞིགས་ཐད་ལ་ནུས་པ་གང་འཚམ་ཐོན་ངེས། པར་ཐེངས་སྔོན་མའི་བསམ་གཞིགས་དྲི་
ཚིག་ཆེ་དྲགས་པ་དང་མི་གསལ་བ། ལོག་པར་དྲིས་པ་སོགས་ལ་ད་རེས་ལེགས་བཅོས་ཀྱིས་ལེའུ་རེ་རེའི་མཇུག་གམ་
ས་བཅད་ཆེ་བའི་མཇུག་ཏུ་བསམ་གཞིགས་དྲི་ཚིག་ཉུང་མཐའ་ཡང་ལྔའི་ཡན་བཀོད་དེ་སློབ་མའི་བསམ་གཞིགས་
ཀྱི་ནུས་པ་ངོ་མ་སྐྱེད་སྲིང་བྱ་བའི་ཕྱོགས་ལ་ཤུགས་སྣོན་བྱས་ཡོད། གཞན་ད་དུང་ནད་ཐོག་སློབ་དེབ་ཁག་ལ་ནད་
རིགས་སྤྱི་དང་བྱེ་བྲག་གང་ཡིན་ཡང་ངེས་ཚིག་དང་གོ་དོན། རྒྱུ་རྐྱེན་དང་རྟགས། འཁྲུལ་སོ་བསལ་བ། བླ་གཉན།
བཅོས་ཐབས་ལས་བཅོས་ཚུལ་དང་གཉེན་པོ་སོགས་གང་ཐུབ་ཀྱིས་ཁ་སྣོན་བྱེད་པའི་རྩ་དོན་འོག་རྩོམ་སྒྲིག་བྱེད་
ཁུལ་བགྱིས་པ་བཅས། མ་རྟོགས་ལོག་རྟོག་དང་ཆད་ལྷག་ཅི་མཆིས་རིགས་གཟུར་གནས་མཁས་པ་དང་རྒྱུ་ཚེའི་
དགེ་སློབ་ཡོངས་ཀྱིས་དག་བཅོས་ཡོ་བསྲང་གནང་བར་མཁྱེན་མཁྱེན་ཞུ། །
དུས་རབས་༢༡པའི་བོད་ལུགས་གསོ་རིག་དངོས་ཚན་སློབ་གསོའི་
འཆར་འགོད་སློབ་དེབ་བཅོས་སྒྲིག་ཨུ་ཡོན་ལྷན་ཚོགས་ཀྱིས།
སྤྱི་ལོ་༢༠༡༠ལོའི་ཟླ་༦པར།



དཀར་ཆག
•
…..….....
....….............
• • •
• • • •
• • • • •
11
སྤྱིར་བཤད་པ། ..……….….
ལེའུ་དང་པོ། སྦྱར་དུག ..………….…..
ས་བཅད་དང་པོ། དབྱེ་བ། ....………...
དང་པོ། རྟ་ཡིས་དབྱེ་བ། ......….….......
•......
གཉིས་པ། ངོ་བོ་རིགས་ཀྱིས་དབྱེ་བ། །
༡ འབྱུང་ཡུལ། ..…
.............................
༢ རྫས་སྦྱོར། །
༣ ནད་རིགས་ཀྱིས་དབྱེ་བ། ....………...
༤ ལྡང་བའི་དུས། .....
...... ......་ ་.........….
ས་བཅད་གཉིས་པ། འཇུག་ཚུལ། །
དང་པོ། བསྐུར་བ་རྟ་ཡི་སྒོ་ནས་འཇུག་ཚུལ། ......…...
གཉིས་པ། བབས་ས་གནས་ཀྱི་སྒོ་ནས་འཇུག་ཚུལ། .……..
གསུམ་པ། མདོ་དོན་དྲིལ་བའི་སྒོ་ནས་འཇུག་ཚུལ་བསྟན་པ། . ....…........
ས་བཅད་གསུམ་པ། བརྟག་ཐབས། .……………………………...
དང་པོ། སྤྱི་རྟགས་ཀྱིས་འཁྲུལ་མེད་དུ་ངོས་བཟུང་བ། • • • •。。
༡ ཕྱི་རྟགས།
༢ ནང་རྟགས། །
༣ གསང་རྟགས། ....…........…….......…….…........…………..….…...….
གཉིས་པ། བྱེ་བྲག་གི་བརྟག་ཐབས། .……….…………………
༡ འཇུག་སྒོ་རིགས་ཀྱི་སྒོ་ནས་བརྟག་པ།
༢ རྫས་རིགས་སྦྱོར་བའི་སྒོ་ནས་བརྟག་པ།
༣ ནད་རིགས་ཀྱི་སྒོ་ནས་བརྟག་པ། ། ，་，་ • • • • •
༤ ལྡང་དུས་ཀྱི་སྒོ་ནས་བརྟག་པ། .………………………..
༥ བབས་ས་གནས་ཀྱི་སྒོ་ནས་བརྟག་པ། .……….………..
。
ས
.
。
.
。
•
• • • • • • • • • • • • • • • • • • • 14
，, 18
•…..….
......



• • • •
26
•………......
..
...，
， ，
， ， ， ，
，，，，，，，，
，， A6
•.........….....….…..
.......... 47
，，，
，
,
，
,
，•
• ••，•
•
••，
• • •
：
•，
/
：
:
：
༦ མཇུག་བསྡུ་བ། .......
གསུམ་པ། འཆི་ལྟས། ……………
ས་བཅད་བཞི་པ། བཅོས་ཐབས། ..….…........
....................
དང་པོ། སྤྱིའི་བཅོས་ཐབས། ...…….……..…….
༡ དུག་ནད་སྨན་གྱིས་བཅོས་པ།
༢ དུག་ནད་དུག་གིས་བཅོས་པ། .……………….
.………..…...…. 44
༣ དུག་ནད་སྔགས་ཀྱིས་བཅོས་པ། • • • • • ཟ བ ཐ
གཉིས་པ། བྱེ་བྲག་གི་བཅོས་ཐབས། ། ….........
༡ འཇུག་སྒོ་དང་སྦྱར་ནས་བཅོས་པ། ..………………...
༢ རྫས་རིགས་ཀྱི་སྒོ་ནས་བཅོས་པ། .....…....……...….……….…..…...……......
༣ ནད་རིགས་ཀྱི་སྒོ་ནས་བཅོས་པ།
༤ ལྡང་དུས་ཀྱི་སྒོ་ནས་བཅོས་པ། ....……….….
༥ བབས་ས་གནས་དང་སྦྱར་ནས་བཅོས་པ། ·
ས་བཅད་ལྔ་པ། ལོག་གནོན། །
.............
དང་པོ། ཟས་སྤྱོད་ཀྱི་ལོག་གནོན། །
གཉིས་པ། གདོན་གྱི་ལོག་གནོན། ..……………….
གསུམ་པ། བླ་གཉན་ཐོར་བུའི་ལོག་གནོན། .………
བཞི་པ། འདུ་བའི་ལོག་གནོན། །
ལྔ་པ། གཅོང་གི་ལོག་གནོན། ། ..……….………. ...……......…... …........
ས་བཅད་དྲུག་པ། ཕྱི་རྗེས།
དང་པོ། ཕྱི་རྗེས་བཅད་པ། …….…………….
..........................….….....
གཉིས་པ། སྤང་བྱ།
གསུམ་པ། ཕན་ཡོན། ..…...……….......
ལེའུ་གཉིས་པ། གྱུར་དུག ......….…..
ས་བཅད་དང་པོ། མི་འཕྲོད་པའི་དུག ..…..
དང་པོ། རྒྱུ། ….…………..
༡ ངོ་བོ་མི་འཕྲོད་པ།
༢ དྭངས་མ་མ་ཞུ་བ། ..……………....
གཉིས་པ། ནད་རྟགས། •.….…..
༡ སྤྱིའི་རྟགས། ། . …...
༢ བྱེ་བྲག་གི་རྟགས།
• • •，
，，,，....，
• • • •，
50
IT
•。
。。。、
，•• •
.，
，，，，，，, ，，,，
，
，，，
，，，,，
，•• •，•
• •
•
•
•
•
• •
h
•
....
，，4• •
•。.….....
•
•
，



.
：
..........…
：
：
，，
，，，，
，
,，，
，，，，
，
，，，
，
，，。。。。•••••
•，
，，
TO
：
• • • •，73
：
............
，，， 73
：
.:.
74
.....，75
.........་
༣ བརྟག་ཚུལ། །
，.…...
ཐ... 71
གསུམ་པ། བཅོས་ཐབས། .………………………….
..….........
...... 71
༡ གཞི་བཟུང་བ། .….…….…….
༢ བྱེར་བ་སྡུད་པ། ..……...............
བ་， • •。、 • • • • •. ..... ..， • • • • •
•....... 71
༣ རང་སར་བསད་པ།
༤ སྦྱང་བའི་ཐབས།
...................................
༥ མཇུག་བསྡུ་བ། །
..............
ས་བཅད་གཉིས་པ། ཤ་དུག ......
.….. ...….…..………..……...........
དང་པོ། རྒྱུ། ...…..….. བ
གཉིས་པ། རྐྱེན། ..….…..……….
.......
གསུམ་པ། རིགས། …………….
བཞི་པ། ནད་རྟགས། ....…..…..
༡ སྤྱིའི་རྟགས། ། ….…..…....
༢ བྱེ་བྲག་གི་རྟགས། ..……………..
ལྔ་པ། བཅོས་ཐབས། ...…………...……....
•.….….….…............
...... 75
༡ དང་པོ་མ་ཞུ་བའི་དུས། ...…….……………...
༢ བར་དུ་རྒྱས་པའི་དུས། .………………….…………. .............................
༣ བླ་གཉན་ཐོར་བུ།
༤ ཟས་སྤྱོད་ཀྱི་སྤང་བླང་། ............…….......….....………...........….....
ས་བཅད་གསུམ་པ། ཆང་དུག ………
........
༡ རྒྱུ་བཤད་པ། །
•........
.........
༢ རིགས་ཀྱི་དབྱེ་བ། ..…..……………..
༣ སྤྱིའི་བཅོས་ཐབས། ..…..….....
༤ བྱེ་བྲག་གི་བཅོ་ཐབས། ..………………..
ལེའུ་གསུམ་པ། དངོས་དུག ..…...………..
ས་བཅད་དང་པོ། དུག་རིགས་ཀྱི་དབྱེ་བ། ............……..…..........…...
དང་པོ། མི་རྒྱུ་བའི་དུག ……………….……….
གཉིས་པ། རྒྱུ་བའི་དུག ..……….……….. .............….............….....
ས་བཅད་གཉིས་པ། རྟགས་དང་བཅོས་ཐབས།
དང་པོ། མི་རྒྱུ་བའི་དུག
༡ བོང་ངའི་རིགས། .……....
，
84



，
，，，，，
，，
，，，，，，，，
，
，•
。
。。、
，，
，
，
x
• • .......
• • • •
• • • • 94
༢ ཐང་ཕྲོམ་དཀར་ནག ….………..….….
• • • • • 86
༣ བསེ་ཤིང་དང་རྟ་སྤུ། ...
གཉིས་པ། རྒྱུ་བའི་དུག་རིགས་ཀྱི་རྟགས་བཅོས། .…………………………..…………………………….
༡ ཁྱི་དུག ………………….
༢ སྦྲུལ་དུག ....…………. ...…….........…...........…....…..…...…......….
༣ སྡིག་པའི་དུག་
༤ སྲིན་བུའི་དུག .……..…..............
.................….
༥ བ་ཡི་དུག ….…....…..
............
..………..….…....
ཟུར་བཀོད། ........
..............................................
དང་པོ། ཕྱི་དུག་ནག་པོ་གསོ་བའི་ཉམས་ཡིག ...…….………….…..……….……..…………………………...
གཉིས་པ། རྫ་དུག་གི་རྟགས་བཅོས།
གསུམ་པ། ཀོང་སྤྲུལ་ཟིན་ཏིག་ལས་དུག་ནད་གསོ་བའི་སྐོར། ..……………. .............
•...
...+ -•
• ཟ ，，
，,
，，•
•
...，,，，，
1



སྤྱིར་བཤད་པ།
དེ་ཡང་སྨན་དང་དུག་ཅེས་པ་ནི་འཇིག་རྟེན་ཁམས་འདིར་ཕན་གནོད་ཀྱི་ལས་བྱེད་པའི་དངོས་པོ་གཉིས་ལ་
སོ་སོར་བཏགས་པའི་མིང་ཡིན་པས་འདི་ནི་སྨན་ལ་འདི་ནི་དུག་གོ་ཞེས་མཐའ་གཅིག་ཏུ་བརྗོད་མི་ནུས་ཏེ། ཕན་
པའི་ལས་བྱེད་པ་ལ་བདུད་རྩི་དང་སྨན། གནོད་པའི་ལས་བྱེད་པ་ལ་ཉེས་པ་དང་དུག་ཅེས་ཟེར་ཡང་མི་འགྱུར་བ་ནི་
མ་ཡིན་ཏེ། དཔེར་ན། དུག་ཏུ་གྲགས་པའི་བཙན་དུག་ཀྱང་རྨ་བྱས་ཟོས་ན་ལུས་ཟུངས་འཕེལ་བའི་བདུད་རྩི་ལྟར་
འགྱུར་བ་དང་། གསོས་སུ་གྲགས་པའི་འོ་མ་ཡང་སྲོག་ཆགས་སྦྲུལ་ལ་དུག་དངོས་སུ་འགྱུར་བ་ལྟར། མི་ལའང་རྐྱེན་
གྱི་དབང་ཏུ་འགྱུར་བས་ན་བསྟེན་ཤེས་མ་ཤེས་དང་། གོམས་མ་གོམས་ཀྱི་དབང་གིས་ཕན་གནོད་ཀྱི་ནུས་པ་མི་
འདྲ་བར་འབྱིན་པ་ནི་དངོས་པོ་ཐམས་ཅད་ཀྱི་གཤིས་ལ་གྲུབ་ཅིང་དུག་དང་སྨན་གཞི་མཐུན་ཡིན་པས་སྔོན་གྱི་
མཁས་དབང་རྣམས་ཀྱིས་གསོ་བ་དང་གསོ་བ་མ་ཡིན་པའི་རིགས་པ་དུ་མ་མཛད་པ་ཡིན་ནོ། །འོན་ཀྱང་འདིར་
དུག་ཅེས་བཤད་པ་ནི། དངོས་སམ་གྱུར་པའམ་སྦྱར་བ་བཅས་འདི་དག་ལ་ནུས་པ་ལྷག་པོ་ཡོད་པ་རྣམས་ཀྱིས་མི་
ལུས་ཀྱི་འབྱུང་ཁམས་དཀྲུག་ཅིང་ཚབས་ཆེ་ན་སྲོག་ཀྱང་འདོར་བར་བྱེད་ལ། ཆུང་ན་ལུས་སེམས་ལ་གནོད་ཅིང་
སྡུག་བསྔལ་བར་བྱེད་པ་དེ་ཡིན་ཏེ། ཟུར་མཁར་མཉམ་ཉིད་རྡོ་རྗེའི་དུག་བཅོས་འཆི་མེད་སྲོག་གཏེར་ལས། དུག་
ཅེས་འཇུག་སྒོ་མང་ཡང་སྐབས་འདིར་མིའི་ལུས་ཁམས་ལ་གནོད་པའི་ཡུལ་དུས་ཟས་སྤྱོད་སྤྱི་དང་། ཁྱད་པར་དུ་
མིའི་ཁོང་དུ་སོང་ན་ལུས་སྲོག་ལ་གནོད་པའི་རྫས་ཡོངས་ཀྱི་མིང་ངོ་། །ཞེས་གསུངས་པ་ལྟར་དུག་ནད་གསོ་བ་ཞེས་
པ་འདི་ནི་རྫས་ཀུན་ལ་ཕན་གནོད་ཀྱི་ནུས་པ་ཁྱབ་པར་གནས་པའི་ཁྱད་ཆོས་ལ་བལྟོས་ཏེ་བསམ་ངན་གནོད་སེམས་
ཀྱིས་ཀུན་ནས་བསླངས་མི་ལ་ལས་རྫས་སྣ་ཚོགས་ལས་སྦྱར་བའི་དུག་དང༌། བཙན་དུག་སོགས་དུག་དངོས་དང་
ཡང་ན་སྦྱར་བའི་དུག་མ་ཡིན་ཀྱང་ཟས་སྐོམ་སོགས་བསྟེན་ཚུལ་མ་ཤེས་པར་བསྟེན་པས་དུག་ཏུ་གྱུར་པ། སྦྱར་དུག་
དང་མི་འཕྲོད་པ་སྟེ་གློ་བུར་གྱི་དུག་མ་ཡིན་པར་ཐོག་མ་ཉིད་ནས་དུག་གི་མཚན་ཉིད་འཛིན་ཞིང་ངོ་བོར་གྱུར་པ་རང་
བཞིན་དངོས་ཀྱི་དུག་བཅས་ཀྱི་ངོ་བོ་དང་འཇུག་ཚུལ། ནད་རྟགས། བཅོས་ཐབས་སོགས་ཅུང་རྒྱས་པའི་སྒོ་ནས་
དཔྱད་ཅིང་གསལ་པོར་སྟོན་པའི་གཞུང་ལུགས་ཤིག་ཡིན་ནོ། །
འགྲོ་བ་མིའི་རིགས་ཀྱིས་དུག་བེད་སྤྱོད་བྱེད་པའི་ལོ་རྒྱུས་ནི་འཛམ་གླིང་དུ་ཡོངས་གྲགས་ལྟར་ན་སྤྱི་ལོའི་སྔོན་
གྱི་ལོ་ངོ་༤༥༠༠༠ལ་ངོས་འཛིན་བྱེད་བཞིན་ཡོད། ཅུང་ཟད་དཔྱད་ན་དུག་ནི་གནའ་སྔ་མོའི་དུས་སམ་གདོད་མའི་
དུས་ནས་བཟུང་མི་རྣམས་ཀྱིས་ཤེས་རྟོགས་བྱུང་ཡོད་པ་འདྲ། དེ་ནི་གནའ་སྔ་མོའི་དུས་གདོད་མའི་འཚོ་ཁག་དག་



གིས་དུག་ལ་བསྟེན་ནས་རི་དྭགས་བརྔོན་པ་དང་དགྲ་བོ་ཚར་གཅོད་བྱེད་པ་དག་ནི་ད་སྐབས་འཛམ་གླིང་དུ་ཡོད་
པའི་མི་རིགས་ཁ་ཅིག་གི་འཚོ་བའི་སྤྱོད་སྟངས་ལ་བརྟག་པས་ཀྱང་རྟོགས་ནུས། །
བོད་ལུགས་གསོ་རིག་གི་དུག་ནད་གསོ་བའི་སྐོར་ལོ་རྒྱུས་ཡིག་ཚང་ཏུ་བཀོད་པ་ནི་སྤྱི་ལོ་སྔོན་གྱི་ལོ་ངོ་
༣༠༠ཡས་མས་སུ་བོད་བཙན་པོའི་རྒྱལ་རབས་ཀྱི་ཐོག་མ་རྗེ་གཉའ་ཁྲི་བཙན་པོ་ཁྲི་ལ་འགོད་སྐབས་བཏོན་པའི་
དོགས་པ་དྲུག་གི་ལན་གྱི་ནང་དུ་བོད་འདིར་དུག་ལ་སྨན་ཡོད་ཅེས་གསུངས་པའི་སྐོར་བློན་པོའི་བཀའ་ཐང་ནང་
གསུངས་པ་བཞིན་ནོ། །དེ་མིན་ད་དུང་ཞང་ཞུང་ལུགས་ཀྱི་དྲང་སྲོང་དཔྱད་བུ་ཁྲི་ཤེས་ཀྱིས་མཛད་པར་གྲགས་པའི་
དུག་བཅོས་གཡང་དྲུང་འཁྱིལ་བ་ཞེས་པའི་ནང་དུ་དུག་འཇོམས་དབང་བོ་རིལ་བུའི་ལོ་རྒྱུས་དང་དབྱེ་བ། ཕན་
ཡོན་སོགས་བཀོད་ཡོད་པར་བཤད། ལྷག་པར་དུ་དུག་ནད་གསོ་བ་འདི་སྔོན་ཆད་བོད་ལུགས་གསོ་རིག་གི་བརྗོད་
བྱ་གཙོ་བོར་གྱུར་ཡོད་པ་ནི་དུག་ནད་གསོ་བ་འདི་ཡན་ལག་བརྒྱད་ཀྱི་ཡ་གྱལ་ཡིན་པས་ཀྱང་རྟོགས་ཐུབ། །
བོད་ལུགས་གསོ་རིག་གི་བསྟན་བཅོས་སྔ་ཤས་སུ་གྱུར་བའི་སྨན་དཔྱད་ཟླ་བའི་རྒྱལ་བོ་རུ་དུག་རིགས་ཀྱི་དབྱེ་
བ་ལ་སྦྱར་དུག་དང་དངོས་དུག་སོགས་བཀོད་ཡོད་ལ། དཔལ་ལྡན་རྒྱུད་བཞི་རུ་དུག་རིགས་ཀྱི་དབྱེ་བ་གསུམ་སྟེ།
སྦྱར་དུག་དང་དངོས་དུག གྱུར་དུག་བཅས་ཀྱི་འབྱུང་ཁུངས་དང་ནད་རྟགས། སྨན་དཔྱད་དང་སྔགས་བཅས་ཀྱི་
སྒོ་ནས་གསོ་ཚུལ་དང་གསོ་ཐབས་རྣམས་ཤིན་ཏུ་ཁ་གསལ་ཞིང་རྒྱས་པར་བསྟན་ཡོད། འོན་ཀྱང་སྐབས་དེའི་
དགོས་དབང་གིས་ཡན་ལག་བརྒྱུད་པའི་སྙིང་བོ་བསྡུས་པའི་རྩ་འགྲེལ་དུ་བཀོད་ཡོད་པའི་བྱི་དུག་ནག་པོ་སོགས་
དཔལ་ལྡན་རྒྱུད་བཞི་རུ་བསྟན་མེད། གཞན་ཡང་བཤད་རྒྱུད་ཁ་ཟས་བསྡམས་པའི་ལེའུ་རུ་ཁ་ཟས་ལ་དུག་སྦྱར་
ཡོད་མེད་ཀྱི་བརྟག་ཐབས་དང་། ཁ་ཟས་མི་འཕྲོད་པ་རྣམས་ལྷན་ཅིག་ཏུ་ཟོས་པས་ལུས་ཟུངས་ལ་གནོད་པའི་དུག་
ཏུ་འགྱུར་ཚུལ་སོགས་གསལ་བོར་བཀོད་ཡོད་ཀྱང་རྒྱུད་འགྲེལ་དང་ཉམས་ཡིག་ཁག་ཏུ་རྒྱུད་བཞི་རུ་བསྟན་པའི་དུག་
ནད་གསོ་བའི་ལེའུ་གསུམ་ལ་ཚིག་འགྲེལ་ཙམ་དང་ཡང་ན་ས་བཅད་མ་སྟོང་ཙམ་དུ་དུག་ནད་གསོ་བའི་བརྗོད་བྱ་
བཀོད་པ་མ་གཏོགས། ཁ་སྣོན་དང་རྒྱས་འགྲེལ། དོན་འགྲེལ་ཤིན་ཏུ་ཉུང་། བོད་ལུགས་གསོ་རིག་གི་དུག་ནད་
གསོ་བའི་ནང་དོན་འཕེལ་རྒྱས་སུ་གཏོང་བ་དང་ལྷག་ཏུ་དུག་གི་གཉེན་པོའི་ཐད་མཛད་རྗེས་ཆེས་ཆེ་བ་ནི་དུས་
རབས་བཅོ་ལྔའི་སྟོད་དུ་དྭགས་པོ་ལ་ཐོག་ཏུ་སྐུ་འཁྲུངས་པའི་ཟུར་མཁར་མཉམ་ཉིད་རྡོ་རྗེ་ཡིན། ཁོང་གིས་མཛད་
པའི་བྱེ་བ་རིང་བསྲེལ་དུ་དུག་བཅོས་ཀྱི་ཉམས་མྱོང་དང་མན་ངག་མང་པོ་ཞིག་ཕྱོགས་བསྒྲིགས་བྱས་པ་མ་ཟད།
ཆེས་ཐོག་མར་དངུལ་ཆུ་བཙོ་བཀྲུ་ཆེན་མོ་དཔེ་ཐོག་ནས་ལག་ལེན་དུ་བསྟར་བས་བོད་ལུགས་གསོ་རིག་གི་དུག་ནད་
གསོ་བའི་གཉེན་པོ་མཆོག་ཏུ་བརྩི་བའི་སྨན་སྦྱོར་རིན་ཆེན་རིལ་ནག་ཆེན་མོ་དང་རིན་ཆེན་མང་སྦྱོར། དབང་རིལ་
རྟ་རི་མ། དབང་རིལ་ཤེལ་དཀར་མཆོད་རྟེན་སོགས་གསར་བཟོ་བྱས་པའམ་ཡང་ན་སྦྱོར་བཟོ་བྱེད་པར་རྨང་གཞི་
བརྟན་པོ་བསྐྲུན། དེ་མིན་ཀོང་སྤྲུལ་ཟིན་ཏིག་ཏུ་རྒྱུན་མཐོང་དུག་ནད་ལ་དཔལ་ལྡན་རྒྱུད་ཀྱི་དགོངས་པ་གཙོར་
བྱས་ནས་རྒྱུན་སྤྱོད་སྨན་སྦྱོར་རམ་བཅོས་ཐབས་ལག་བསྟར་མ་རུ་བཀོད་ཡོད། ཁྱད་པར་དུས་སྐབས་དེར་ན་ཚད་



མཐོ་བའི་རེག་དུག་གི་ནད་ལ་མན་ངག་ལྷན་ཐབས་སོགས་ཀྱི་དགོངས་པ་གཞིར་བཟུང་སྟེ་གསར་བྱུང་གི་གཉེན་
པོའི་སྨན་སྦྱོར་དང་བཅོས་ཐབས་ཉམས་མྱོང་ལ་ཕྱོགས་སྡོམ་བྱས་ཡོད། སུམ་པ་ཡེ་ཤེས་དཔལ་འབྱོར་གྱི་གསོ་བ་
རིག་པའི་མན་ངག་ཤིན་ཏུ་ཉུང་བསྡུས་བདུད་རྩིའི་ཐིགས་པ་རུ་དཔལ་ལྡན་རྒྱུད་བཞིར་དངོས་སུ་མ་བསྟན་པའི་རྫ་
དུག་གི་ནད་ལ་ངོས་འཛིན་བྱས་པ་འདི་ལྟ་སྟེ། ཡང་ཁམས་བརྒྱུད་སོགས་ཀྱིས་ས་མཐོ་བའི་གཡའ་རྫའི་ས་རླངས་
དུག་ནི། རྒྱུགས་སོགས་ཀྱིས་མགོ་འཐིབ་དབུགས་འཚང་ནས་སྟོང་སྐྱུག་དང་བརྒྱལ་སོགས་འོང་། དེ་ལ་འབྲོང་ངམ་
གཡག་རོག་གི་ཁྲག་སྐམ་ཐུན་རེ་འཐུང་བ་དང་། སྒོག་སྐྱ་མར་ཁུར་བསྐོལ་བ་བཟུང་ཡོད་ན་སྔ་དྲོ་ཁ་སྣར་བསྐུས་ནས་
དུག་དེ་མི་ཕོག་ཀྱང་དེ་ཟོས་ན་དབུགས་འཚངས། དུག་དེ་མི་རྟ་ག་ལ་ཕོག་ཀྱང་རྩོམ་པ་མར་བསྲེག་གསུར་རམ་ལྕི་
བའི་དུ་བ་བདུག་པ་དང་། ལ་ཕུག་ཉུང་མ་སྐམ་པོ་ཡོད་ན་བསྐོལ་ནས་བླུད་ན་ཕན་ནོ། །ཞེས་ངོས་འཛིན་དང་ན་
ལུགས་བཅོས་ཐབས་གནད་དུ་ཐོན་པ་བསྟན་འདུག
ཆང་དུག་གམ་ཆང་ནད་ལ་དཔལ་ལྡན་རྒྱུད་བཞིར་ར་རོ་དང་པོ་དང་གཉིས་པ། གསུམ་པ་བཅས་ཀྱི་མངོན་
རྟགས་བསྟན་པ་ཙམ་ལས་མེད་ཀྱང་། གོང་སྨན་དཀོན་མཆོག་ཕན་དར་གྱི་ཉམས་ཡིག་བརྒྱ་རྩ་རུ་ཆང་ནད་བཅོས་
པའི་ཡིག་ཆུང་ཞེས་ཆེད་དུ་ལེའུ་ཞིག་བཞག་ནས་ཁོང་གི་དགེ་བའི་བཤེས་གཉེན་གོང་སྨན་དཀོན་མཆོག་བདེ་ལེགས་
ཀྱི་ཞལ་གདམས་དང་ཁོང་རང་གི་ཉམས་མྱོང་ལྟར་ཆང་ནད་ཀྱི་ངོ་བོ་དང་རྒྱུ་རྐྱེན། འཇུག་ཚུལ། དབྱེ་བ་དང་
རྟགས་བཅོས། སྔོན་འགོག་སོགས་རྩལ་དཀྲུགས་ནས་བསྟན་ཡོད། །
སྔོན་ཆད་གངས་ཅན་ལྗོངས་ཀྱི་ས་ཚོ་དུ་མར་དུག་གི་སྦྱོར་བ་དར་ཁྱབ་ཆེ་བས། དུག་གི་བརྟག་བཅོས་
སོགས་རྒྱུད་བཞིར་གཞུང་ལུགས་དང་ལག་ལེན་གཉིས་ཀྱི་ཕྱོགས་ནས་ཤིན་ཏུ་རྒྱས་པར་བསྟན་ཡོད་པ་དང༌། དུག་
གི་སྦྱོར་ཚུལ་དང་གསོ་བཅོས་ཀྱི་ལག་ལེན་དམངས་ཁྲོད་དུའང་ཁྱབ་ཡོད། བོད་ཀྱི་ལོ་རྒྱུས་སུ་དུག་གིས་གནོད་པ་
བཏང་ཚུལ་མང་སྟེ། གྲི་གུམ་བཙན་པོ་དགྲོང་མཁན་གྱི་བློན་པོ་ལོ་ངམ་རྟ་རྫི་དུག་གིས་བསད་པ་དང་། བོད་རྒྱལ་
གནམ་རི་སྲོང་བཙན་དུག་གིས་བཀྲོངས་པ། བཙན་པོའི་གདུང་རབས་སོ་དགུ་པ་མུ་ནེ་བཙན་པོར་ཡུམ་ཚེ་སྤོང་
བཟའ་མེ་ཏོག་སྒྲོན་གྱིས་དུག་དྲངས་པ། མི་ལ་རས་པའི་རྣམ་ཐར་དུའང་རྗེ་བཙུན་མི་ལ་རས་པར་གཡོ་ཅན་ཉ་མས་
དུག་དྲངས་པའི་ལོ་རྒྱུས་བཀོད་པ། གེ་སར་རྒྱལ་པོའི་སྒྲུང་ཧོར་གླིང་གཡུལ་འགྱེད་དུ་འབྲུག་མོས་གུར་དཀར་ལ་དུག་
ཆང་དྲངས་པ་སོགས་བོད་མིའི་འཚོ་བ་མཚོན་པའི་སྒྲུང་དེ་དག་ལས་མཐོང་ཐུབ། སྔོན་ཆད་དམངས་ཁྲོད་དུའང་
དུག་ལྷ་སྒྲུབ་པའམ་དུག་ལྷ་ལ་བསྟེན་པའི་སྐྱེ་བོ་ཡང་ཡོད་པར་གྲགས། འཛམ་གླིང་ཡོངས་ལ་མཚོན་ན་འདས་པའི་
ལོ་བརྒྱ་ཕྲག་དུ་མའི་རིང་། དུག་དེ་ཉིད་ལྐོག་གཡོ་ངན་ཇུས་སུ་སྤྱོད་པའི་གནས་ཚུལ་ཇེ་མང་དུ་སོང་བས་སྦྱར་དུག་
བཟོ་སྦྱོར་གྱི་ལག་རྩལ་གསར་པ་བྱུང་ལ། དེ་དང་བསྟུན་ནས་འཇོམས་བྱེད་ཀྱི་གཉེན་པོ་ཡང་ཇེ་མང་དུ་གྱུར་ཡོད།
ད་སྐབས་ལ་མཚོན་ན་ཆེད་དུ་དུག་གཏོང་བའི་གནས་ཚུལ་ཉུང་དུ་གྱུར་མོད། དུས་རྒྱུན་གྱི་འཚོ་བའི་ཁྲོད་དུ་རྒྱུན་
སྤྱོད་ཀྱི་རྫས་འགྱུར་རིགས་ཀྱི་ཕྱུགས་སྨན་དང་ཞིང་སྨན་སོགས་ལས་བསྐྱེད་པའི་དུག་ནད་ཇེ་མང་དུ་གྱུར། དེ་མིན་



སྲིན་བུ་གསོད་བྱེད་ཀྱི་སྨན་དང་། འདག་རྫས། དུག་སེལ་སྨན། རུལ་འགོག་རྫས། བྱི་བ་གསོད་བྱེད་ཀྱི་སྨན་
སོགས་རྫས་འགྱུར་ལ་བརྟེན་ནས་བཟོས་པའི་རྫས་རིགས་དེ་དག་ལས་བྱུང་བའི་དུག་ནད་ཀྱི་རིགས་ཀྱང་ཤིན་ཏུ་
མང་བ་མ་ཟད། མི་མང་པོ་ལྷན་དུ་འདུས་ནས་བཟའ་བཏུང་མཉམ་བཟའ་མཉམ་འཐུང་བྱས་པའམ་ཁ་ཟས་མང་
པོ་ལྷན་ཅིག་ཏུ་གཡོ་སྦྱོར་བྱས་པ་སོགས་ལས་བྱུང་བའི་ཟས་དུག་དང་གྱུར་དུག་གི་རིགས་ཀྱང་ཚབས་ཆེན་དུ་གྱུར་
ཡོད། སྲོལ་རྒྱུན་གྱི་སྦྱར་དུག་གི་རིགས་ནི་དར་རྒྱས་མ་བྱུང་བའི་མཐའ་འཁོབ་དག་ཏུ་ད་དུང་བེད་སྤྱོད་བྱེད་བཞིན་
ཡོད་པར་མཐོང་། ད་སྐབས་བཟོ་ལས་དར་རྒྱས་ཆེན་པོ་བྱུང་བས་ལྕགས་རིགས་སྣ་ཚོགས་བཀོལ་སྤྱོད་བྱས་པ་དེ་
དག་ལས་རིན་པོ་ཆེ་དང་རྡོ་ལས་སྦྱར་བའི་དུག་དང་ཕྱོགས་མཐུན་པའི་སྦྱར་དུག་དག་བྱུང་བ་ཡིན་ལ། དེ་དང་
བསྟུན་ནས་དབྱིག་དུག་འབྱུང་བའི་ཚུལ་འདི་དག་ཀྱང་ཤེས་པར་བྱ་བའི་གནས་ཡིན་ནོ། །
སྡོམ་ཆུང་།
ཕན་པའི་ལས་བྱེད་པ་ལ་བདུད་རྩི་དང་སྨན། གནོད་པའི་ལས་བྱེད་པ་ལ་ཉེས་པ་དང་དུག་ཅེས་བྱ་ཞིང་།
དུག་དེ་ལ་སྦྱར་དུག་དང་གྱུར་དུག་དང་དངོས་དུག་གསུམ་དུ་དབྱེ་ཡོད་ལ། དེ་ཡང་བསམ་ངན་གནོད་སེམས་ཀྱིས་
ཀུན་ནས་བསླངས་ཏེ་སྣ་ཚོགས་སྦྱར་བའི་དུག་དང་། དུག་དངོས་དང་མ་སྦྱར་ཡང་བསྟེན་ཚུལ་ལོག་པས་དུག་ཏུ་
གྱུར་པ་དང་། དེ་དག་མ་ཡིན་པར་དངོས་པོ་རང་བཞིན་གྱི་དུག་བཅས་གསུམ་དུ་ཡོད་དེ་དུག་ནད་གསོ་བ་འདི་ནི་
བོད་ལུགས་གསོ་རིག་གི་བརྗོད་བྱ་གཙོ་བོའི་གྲས་ཡིན་པས་དཔལ་ལྡན་རྒྱུད་བཞི་ལས་དུག་གི་འབྱུང་ཁུངས་དང་
ནད་རྟགས། གཉེན་པོ་ཟས་སྤྱོད་སྨན་དཔྱད་སྔགས་བཅས་ཀྱི་སྒོ་ནས་གསོ་ཐབས་ཤིན་ཏུ་རྒྱས་པར་བསྟན་ཡོད་པ་
དང་། གཞན་ཡང་ཀོང་སྤྲུལ་ཟིན་ཏིག སྡེ་སྲིད་ཀྱི་མན་ངག་ལྷན་ཐབས། ཟུར་མཁར་མཉམ་ཉིད་རྡོ་རྗེའི་མན་
ངག་བྱེ་བ་རིང་བསྲེལ། སུམ་པ་ཡེ་ཤེས་དཔལ་འབྱོར་གྱི་སྨན་ཡིག ཉམས་ཡིག་བརྒྱ་རྩ་སོགས་སྔ་ཕྱིའི་མཁས་པས་
བརྩམས་པའི་བསྟན་བཅོས་མང་པོ་ཞིག་ལས་དུག་ནད་གསོ་བ་འདི་གསོ་རིག་གི་ནང་དོན་གཙོ་བོར་བཞག་ནས་
དུག་ནད་ཀྱི་ངོ་བོ་ངེས་ཚིག་དང་འབྱུང་ཁུངས་སོགས་ཀྱི་ལོ་རྒྱུས་རྣམས་རྒྱས་པར་བསྟན་པའོ། །
བསམ་གཞིགས།
༡ བོད་ལུགས་གསོ་རིག་གི་དུག་ནད་ཀྱི་བརྗོད་བྱ་ཆེས་ཐོག་མར་བསྟན་པའི་གཞུང་གང་ཡིན། དེ་རུ་ཇི་ལྟར་བསྟན་ཡོད།
༢ བོད་ལུགས་གསོ་རིག་ཏུ་བཤད་པའི་དུག་ནད་ཅེས་པ་དེ་ཇི་ལྟ་བུ་ཞིག་ལ་གོ་དགོས།
༣ མཛེ་དུག་དང་རིམས་ནད་རྩ་བྱེར། རེག་དུག་སོགས་དུག་ནད་ཡིན་ནམ། ཅིའི་ཕྱིར།
༤ དུག་ནད་ཀྱི་གཞུང་ལུགས་དང་ལག་ལེན་བྱུང་ཚུལ་མདོར་བསྡུས་ཇི་ལྟར་ཡིན། །
༥ དུག་དང་སྨན་ཕན་ཚུན་བར་གྱི་འབྲེལ་བ་ཇི་ལྟར། སྨན་དུག་ཏུ་འགྱུར་སྲིད་དམ། རྒྱུ་མཚན་ཅི།



ལེའུ་དང་པོ། སྦྱར་དུག
དེ་ལ་དང་པོ་སྦྱར་དུག་ཅེས་བྱ་བ། །ལྔ་བརྒྱ་དུས་ཀྱི་ཐ་མར་གྱུར་ཙམ་ན། །དུས་ངན་
དབང་གིས་སྦྱོར་ངན་སྣ་ཚོགས་བྱེད། །དེ་དུས་མུ་སྟེགས་བསམ་ངན་སྦྱོར་བ་དར། །རྐང་
གཉིས་སྲོག་ལ་དུག་གི་ཆན་པས་འདེབས། །
ཞེས་པ་སྟེ། དེ་ལ་དུག་ནད་ལ་སྦྱར་དུག་དང་གྱུར་དུག དངོས་དུག་བཅས་རིགས་གསུམ་ཡོད་པ་ལས་དང་
པོ་སྦྱར་དུག་ཅེས་བྱ་བ་ནི་གཉན་རིམས་གསོ་བའི་སྐབས་སུ་བཤད་པ་ལྟར་ལྔ་བརྒྱའི་ཕྲག་བཅུ་ལས་དུས་སྙིགས་མ་སྟེ་
སངས་རྒྱས་ཀྱི་བསྟན་པ་འཇིག་རྟེན་དུ་ལོ་ལྔ་སྟོང་བ་ར་དུ་གནས་པའི་ལྔ་བརྒྱ་ཕྲག་དང་པོར་དགྲ་བཅོམ་པ་དང་།
གཉིས་པར་ཕྱིར་མི་འོང་བ། གསུམ་པར་རྒྱུན་ཞུགས་ཀྱི་འབྲས་བུ་ཐོབ་པ་སྟེ་ཡེ་ཤེས་ཁོང་དུ་ཆུད་པའི་ལེའུ་གསུམ་
དང་། བཞི་བར་ལྷག་མཐོང་དང་། ལྔ་བར་ཏིང་ངེ་འཛིན། དྲུག་པར་ཚུལ་ཁྲིམས་ཏེ་སྒྲུབ་པའི་ལེའུ་གསུམ།
བདུན་པར་མངོན་པ། བརྒྱད་པར་མདོ་སྡེ། དགུ་བར་འདུལ་བ་སྟེ་ལུང་གི་ལེའུ་གསུམ། ལྔ་བརྒྱ་ཕྲག་ཐ་མར་ལྟ་
སྤྱོད་རྣལ་མ་མེད་པར་རབ་བྱུང་གི་རྟགས་ཙམ་འཛིན་པའི་ལེའུ་བཅས་བཅུའོ། །དུས་ངན་སྙིགས་མའི་དུས་ནི་
འཁོར་ཡུག་ལ་གཏོར་བཤིག་བཏང་བས་འབྱུང་ཁམས་འཁྲུགས་པ་དང་རྒྱུ་འབྲས་མི་བརྩི་བར་སྤྱོད་པ་མ་རབ་ཏུ་གྱུར་
བའི་དུས་དག་ལ་གོ་དགོས། དེའི་ཐ་མར་གྱུར་ཙ་ན་དུས་ངན་དབང་གིས་སྦྱོར་ངན་སྣ་ཚོགས་བྱེད་པ་དེའི་དུས་མུ་
སྟེགས་པ་སྟེ་ལོག་ཆོས་དང་ལོག་པའི་ལྟ་བ། ལོག་པའི་རང་ལུགས། ལོག་པའི་གྲུབ་པ་སོགས་རང་གཞན་གྱི་སྲོག་
གཅོད་པ་སོགས་གནོད་པ་གཏོང་བས་རང་ཕྱོགས་ལ་ཕན་པར་འདོད་པའི་ལྟ་བའི་རིང་ལུགས་འཛིན་པ་རྣམས་
དང༌། སེམས་ངན་ཅན་གྱི་ཁྱིམ་པ། མི་བསད་ན་དེའི་བསོད་ནམས་རང་ལ་ཐོབ་ཏུ་རེ་བའི་གླེན་ལྐུགས་དང་།
རང་ལ་གནོད་པའི་དགྲ་བོ་སོགས་གསོད་སེམས་ཀྱིས་ཀུན་སློང་ངན་པས་དུག་གི་སྦྱོར་བ་སྣ་ཚོགས་པ་དར་ནས་རྐང་
གཉིས་མིའི་སྲོག་ལ་དུག་གི་ཚན་པས་འདེབས་ཞེས་པ་ནི་བཅད་བྱའི་དངོས་པོ་ལ་ཆ་བྱད་ཆན་པས་འདེབས་པ་ལྟར་
དུ་དུག་གིས་སྲོག་གཅོད་པར་བྱེད་པའོ། །
སྦྱར་དུག་གི་ནད་དེ་ལ་རིགས་དང༌། འཇུག་པའི་ཚུལ། ངོས་བཟུང་རྟགས། བཅོས་པའི་ཐབས། ལོག་
གནོད། ཕྱི་རྗེས་བཅད་པ་བཅས་ནང་གསེས་ས་བཅད་རྣམ་པ་དྲུག་ཡོད།



ཞེས་པ་སྟེ། རྩི་སྦྱོར་ནི་དུག་གི་རིགས་སུ་གྱུར་པ་ཀུན་གྱི་བཅུད་བསྡུས་པ་ཡིན་ནོ། །
(༥） དངོས་སྦྱོར།
དངོས་ལ་སྦྱོར་བ་བོང་ང་ནག་པོ་དང་། །བཙན་དུག་ར་དུག་གསུམ་ལ་སྦྱར་བའོ། །
ཞེས་པ་སྟེ། དུག་དངོས་སྦྱར་བ་ལ་བི་ཥའི་རིགས་བོང་ང་ནག་པོ་དང་། བཙན་དུག འཛིམ་པའམ་ར་དུག་
པ་བཅས་གསུམ་ལ་སྦྱར་བའོ། །
(༦) སྔོ་སྦྱོར། །
སྔོ་ལ་སྦྱར་བ་ཐང་ཕྲོམ་ འོལ་མོ་སེ། །ཞོ་ཤ་གཟེ་མ་དུར་བྱིད་ཐར་ནུ་སོགས། །སྣ་
ཚོགས་ཀུན་ལ་སྦྱོར་བ་བྱེད་ན་ཡང་། །གཙོ་བོར་ཐང་ཕྲོམ་པ་ལ་སྦྱར་བ་མང་། །དེ་ལ་ལྡན་
འདུས་དུ་མར་འགྱུར་བ་ཡིན། །མང་པོར་ཕྱེ་བས་རྟོགས་པ་ཤིན་ཏུ་དཀའ། །གཉེན་པོ་ལོག་
ན་སླར་ཉིད་གནོད་པར་འགྱུར། །
ཞེས་པ་སྟེ། སྔོ་ལ་སྦྱོར་བ་ནི་ཐང་ཕྲོམ་གྱི་རིགས་དང་། འོལ་མོ་སེ་དང་། ཞོ་ཤ་སྟེ་སྙིང་མཁལ་གླ་གོར་བཅས་
ཞོ་ཤ་གསུམ་དང་། གཟེ་མ་དང་། དུར་བྱིད། ཐར་ནུ་སོགས་སྣ་ཚོགས་ཀུན་ལ་སྦྱོར་བ་བྱེད་ན་ཡང་གཙོ་བོར་ཐང་
སྲོམ་པ་ལ་སྦྱར་བ་མང་ཞིང་། དེ་ལྟར་སྦྱོར་ཚུལ་དང་སྦྱོར་རྒྱུ་མི་འདྲ་བར་བརྟེན་ནས་དུག་དེ་དག་ལ་ལྡན་པ་དང་
འདུས་པ་དང་བཅས་རིགས་དུ་མར་འགྱུར་བ་ཡིན་ལ། སྦྱོར་བ་མང་པོར་ཕྱེ་ནས་བཏང་བས་ཚུལ་བཞིན་དུ་རྟོགས་
པ་ཤིན་ཏུ་དཀའ་བས་ན། གསོ་བའི་གཉེན་པོ་ཕྱིན་ཅི་ལོག་པར་གྱུར་ན་ཕན་པ་ལྟ་ཞོག་སླར་ཉིད་གནོད་པར་འགྱུར་
རོ། །
(༧) མཇུག་དོན།
མདོར་བསྡུས་ཚེ་སྦྱོར་གྲང་སྦྱོར་ གཉིས་སུ་འདུས། །རིན་ཆེན་རྡོ་ལ་སྦྱོར་བ་གྲང་བ་
སྟེ། །ཤ་རྩི་སྔོ་སྦྱོར་ཧ་ ལས་གཙོ་བྱས་ལ། །གྲང་ བར་ མི་སྲིད་ཚ་སྦྱོར་དུག་ཏུ་འགྱུར། །
འདྲེས་པའི་སྦྱོར་བ་ཚ་གྲང་འཐབ་པར་བྱེད། །
ཅེས་པ་སྟེ། གོང་དུ་བཤད་པའི་རྫས་སྦྱོར་དེ་དག་གི་དོན་མདོར་བསྡུས་ན། ཚ་སྦྱོར་དང་གྲང་སྦྱོར་གཉིས་སུ་
འདུས་པར་འགྱུར་ཏེ་གང་ཞེ་ན། རིན་ཆེན་དང་རྡོ་ལ་སྦྱར་བ་ནི་ཚ་བ་མི་སྲིད་གྲང་བར་འགྱུར་བ་དང་། ཤ་དང་རྩི་
དང་སྔོ་སོགས་ལ་སྦྱོར་བ་བྱས་པ་དང༌། ཧ་ལས་གཙོ་བྱས་པར་སྦྱར་བ་ནི་གྲང་བར་མི་སྲིད་ཅིང་ཚ་སྦྱོར་གྱི་དུག་ཏུ་
འགྱུར་ཞིང་། དེ་རྣམས་འདྲེས་པའི་སྦྱོར་བ་ནི་ཚ་གྲང་འཐབ་པར་བྱེད་པའི་སྦྱོར་བ་ཡིན་ནོ། །
༣ ནད་རིགས་ཀྱིས་དབྱེ་བ།
ནད་རིགས་མཛེ་དུག་སྨྱོ་དུག་གྲི་རྒོད་དུག །ཁ་རྨ་རྒྱུ་སྐམས་ཟ་རེམ་ལྟག་དགྱེ་དང་། །



རྒྱུ་ནད་རེངས་འཁུམས་སྲིན་བུ་སྣ་ཟན་དང་། །སྨུག་པོ་འཇུ་སྐེམས་མཁྲིས་ནད་མིག་སེར་
དང་། །རིམས་ནད་རྩ་བྱེར་ནག་པོ་ཐོག་རྡེག་དང་། །འཁྱམ་པོ་གཟའ་ནད་གཟེར་ནད་ཆུ་
འགགས་སོགས། །ངོ་མཚར་ན་ལུགས་དུ་མ་འབྱུང་བ་ཡོད། །
ཅེས་པ་སྟེ། སྦྱར་དུག་གིས་བསྐྱེད་པའི་ནད་རིགས་ལ་དབྱེ་ན་མཛེ་དུག་དང་། སྨྱོ་དུག་དང་། གྲི་རྒོད་དུག་
དང༌། ཁ་རྨ་རྒྱུ་སྐམས། ཟ་རེམ་ལྟག་དགྱེ། རྒྱུ་ནད་རེངས་འཁུམས། སྲིན་བུ་སྣ་ཟན་དང་། སྨུག་པོ་འཇུ་སྐེམས།
མཁྲིས་ནད་མིག་སེར་དང༌། རིམས་ནད་རྩ་བྱེར། ནག་པོ་ཐོག་རྡེག འཁྱམ་པོ་གཟའ་ནད་དང་གཟེར་ནད་ཆུ་
འགགས་ལ་སོགས་པ་ངོ་མཚར་པའི་ནད་དམ་ན་ལུགས་མི་འདྲ་བ་དུ་མ་འབྱུང་བ་ཡོད་དོ། །
༤ ལྡད་བའི་དུས།
ལྡང་དུས་ ལོ་ ཟླ་ ཞག་ གིས་བྱེད་ པའི་ ཕྱིར། །ཞག་དུག་ ཟླ་དུག་ ལོ་དུག་ གསུམ་དུ'
འགྱུར། །
ཞེས་པ་སྟེ། ནད་ལྡང་བའི་དུས་ནི་ལོ་དང་། ཟླ་བ་དང་། ཞག་གིས་བྱེད་པའི་ཕྱིར་ན་ཞག་དུག་དང་། ཟླ་
དུག་དང་། ལོ་དུག་བཅས་རྣམ་པ་གསུམ་དུ་འགྱུར་རོ། །དེ་ལྟར་རྟ་ལྔ། ཡུལ་བཞི། རྫས་རིགས་དྲུག མདོར་
བསྡུས་གཉིས། ནད་རིགས་བཅུ་གསུམ། ལྡང་དུས་གསུམ་རྣམས་ནི་རགས་པའི་དབྱེ་བའོ། །



༼ཟེར་དུག
རྫི་དུག
རྟ། རླངས་དུག་
སྣུམ་དུག
[ཟས་དུག
[རྒྱ་གར།
ཡུལ།
རྒྱ་ནག
དོལ་བོ།
[མོན། །
༼ རྫས་སྦྱོར།
རྡོ་སྦྱོར། །
སྦྱར་དུག {རྫས་རིགས།རྩི་སྲོར།
དངོས་སྦྱོར།
[སྔོ་སྦྱོར། །
མདོར་བསྡུས།གྲང་སྦྱོར། །
༼མཛེ་དུག སྨྱོ་དུག གྲི་རྒོད་དུག ཁ་རྨ་རྒྱུ་སྐམས། ཟ་རེམ་ལྟག་དགྱེ།
རྒྱ་ནད་རེངས་འཁུམས། སྲིན་བུ་སྣ་ཟན། སྨུག་པོ་འཇུ་སྐེམས།
མཁྲིས་ནད་མིག་སེར། རིམས་ནད་རྩ་བྱེར། ནག་པོ་ཐོག་རྡེག
[འཁྱམས་པོ་གཟའ་ནད། གཟེར་ནད་ཆུ་འགག
(ཞག་དུག
ལྡང་དུས།{ ཟླ་དུག
ལོ་དུག
རིས་དབྱིབས། 1-1 སྦྱར་དུག་གི་དབྱེ་བ།
10



ས་བཅད་གཉིས་པ། འཇུག་ཚུལ།
དང་པོ། བསྐུར་བ་རྟ་ཡི་སྒོ་ནས་འཇུག་ཚུལ།
འཇུག་ཚུལ་ཟེར་ ལ་ བསྐུར་ བ་ མདངས་ལ་འཇུག །རྗེ་ལ་བསྐུར་བ་ རྩ་ སོ་ སྣ་ནས་
འཇུག །རླངས་ལ་བསྐུར་བ་སྣ་སྒོ་བ་སྤུ་གཉིས། །སྣུམ་ལ་བསྐུར་བ་བ་སྤུའི་སྒོ་ནས་འཇུག །
ཟས་ལ་བསྐུར་བ་སོ་ལམ་ཁ་ནས་འཇུག །
ཅེས་པ་སྟེ། སྦྱར་དུག་དེ་དག་འཇུག་ཚུལ་ཉི་ཟླའི་ཟེར་ལ་བསྐུར་བ་ནི་ཕྱིའི་པགས་པའི་སྐྱིའུ་ཆུང་ངམ་
མདངས་ལ་འཇུག་པ་དང་། དུ་བ་རླུང་གི་རྫི་ལ་བསྐུར་བ་ནི་རྩའི་སྒོ་སྣ་བུག་གམ་དབུགས་ལམ་ནས་འཇུག་པ་དང་།
ས་ཆུའི་རླངས་ལ་བསྐུར་བ་ནི་སྣ་སྒོ་དང་བ་སྤུ་གཉིས་ནས་འཇུག རེག་ཅིང་སྣུམ་བྱུག་པ་སོགས་ལ་བསྐུར་བ་ནི་བ་
སྤུའི་སྒོ་ནས་འཇུག་པ་དང་། ཟས་དང་སྐོམ་གྱི་རིགས་ལ་བསྐུར་བ་ནི་སོ་ལམ་ཁ་ནས་འཇུག་པའོ། །
གཉིས་པ། བབས་ས་གནས་ཀྱི་སྒོ་ནས་འཇུག་ཚུལ།
དེ་ཉིད་དང་པོ་ཕོ་བའི་ནང་དུ་འབབ། །དུག་དེ་དྭངས་མ་ལ་ཞོན་ནད་བཅས་ཕྱིར། །
སྒྲེག་སྐྱུག་ཟས་ལ་འཁྲེན་པས་མ་ཞུའི་ཚུལ། །དྭངས་མ་མཆིན་པའི་གནས་སུ་ཁྲག་གྱུར་
པས། །མཆིན་པ་རོ་སྟོད་ན་གཟེར་རྩ་རྣམས་འཁྱུག །ཁྲག་ལས་ཤར་གྱུར་སྔོ་སྐམས་ཀོ་ལེར་
ན། །ཤ་ལས་ཚིལ་གྱུར་ཤེད་མེད་གཉིད་མི་སྙོམས། །ཚིལ་ལས་རུས་པར་གྱུར་པས་སོ་སེན་
ན། །ཚིགས་གཞི་རུས་པ་ཁོལ་བུར་ན་བ་ཡིན། །རུས་ལས་ཀླད་གཞུང་རྐང་དུ་འགྱུར་པའི་
ཕྱིར། །མགོ་འཁོར་ཉི་མ་མི་ བཟོད་རྐང་རྣམས་འཁྱུག །སྒལ་ཚིགས་ཁ་བྱེ་བཙིར་ན་ ཕན་
སྙམ་བྱེད། །ཀླད་ གཞུང་ས་བོན་དཀར་དམར་ གཉིས་སུ་ སྨིན། །སྐྱེས་པའི་བཅུད་འཛག་
ཆགས་པ་འཆོར་བ་དང་། །བུད་མེད་ཟླ་མཚན་འབྱམ་ མམ་འཁྱིལ་བར་བྱེད། །ས་བོན་
དྭངས་མ་མདངས་ གྱུར་ སྙིང་ ལ་ གནས། །མདངས་འཕྲོག་ བརྗེད་ བས་ མྱོས་ དང་ སྙིང་ མི་
དགའ། །



ཞེས་པ་སྟེ། གོང་དུ་བཤད་པའི་དུག་རིགས་དེ་དག་རྟ་མི་འདྲ་བ་ལ་བརྟེན་ནས། འཇུག་ཚུལ་མི་འདྲ་བ་དེ་
དག་བརྒྱུད་ནས་མཐར་གནས་གང་དང་གང་ལ་བབས་སམ་ཞེ་ན། དེ་ཉིད་དང་པོ་ཕོ་བའི་ནང་དུ་འབབ་ལ། དེ་
ནས་དུག་དེ་དག་དྭངས་མའི་རྟ་ལ་ཞོན་ནས་རིམ་གྱིས་ལུས་ཟུངས་ལ་ཁྱབ་པར་བྱེད་པའི་ཕྱིར་ནད་དང་བཅས་ཡིན་
པས་ན་སྒྲེག་པ་དང་། སྐྱུག་པ་དང་། ཟས་ལ་འཁྲེན་པས་དང་པོ་མ་ཞུ་བའི་ཚུལ་སྟོན་པ་དང་། དེ་རྗེས་དྭངས་མ་
དེ་མཆིན་པའི་གནས་སུ་སོང་ནས་ཁྲག་ཏུ་གྱུར་བས། མཆིན་པ་དང་རོ་སྟོད་ན་ཞིང་གཟེར་བ་དང་རྩ་རྣམས་འཁྱུག
དེ་རྗེས་ཁྲག་དེ་ལས་ཤར་གྱུར་པས་པགས་མདོག་སྔོ་སྐམས་དང་ཀོ་ལེ་ཁོལ་བུར་ན་བདེ་རྗེས་ཤ་དེ་ལས་ཚིལ་དུ་
གྱུར་པས་ལུས་ལ་ཤེད་མེད་ཅིང་། གཉིད་རེས་ཆེ་རེས་ཆུང་བྱེད་པ་སྟེ་མི་སྙོམས་པ་དང་། དེ་རྗེས་ཚིལ་དེ་ལས་རུས་
པར་གྱུར་པས་སོ་དང་སེན་མོ་ན་ཞིང་། ཚིགས་གཞི་དང་། རུས་པ་རྣམས་ཀྱང་ཁོལ་བུར་ཞེས་ཀོ་ལེར་ན་བ་ཡིན།
དེ་རྗེས་རུས་པ་ལས་ཀློད་པ། གཞུང་པ་དང་རྐང་བཅས་སུ་འགྱུར་བའི་ཕྱིར་མགོ་བོ་འཁོར་བ་དང༌། ཉི་མའི་འོད་མི་
བཟོད་ཅིང་རྐང་རྣམས་འཁྱུག་པ་དང་། སྒལ་ཚིགས་རྣམས་ཁ་བྱེ་ཞིང་བཙིར་ན་ཕན་སྙམ་བྱེད་པ། ཀླད་པ་དང་
གཞུང་པ། རྐང་བཅས་ནས་ས་བོན་དཀར་དམར་ལ་ཉིས་སུ་སྨིན་པས། སྐྱེས་པའི་བཅུད་འཛག་པ། རྐྱེན་མེད་
པར་ཆགས་པ་འཆོར་བ་དང་། བུད་མེད་ཀྱི་ཟླ་མཚན་འབྱམས་སམ་ཡང་ན་འཁྱིལ་བར་བྱེད་པ་དང༌། མཐར་ས་
བོན་དེའི་དྭངས་མ་མདངས་སུ་གྱུར་པ་སྙིང་ལ་གནས་པ་དེ་ཉིད་དུག་གིས་ཞོན་པ་སྟེ་དུག་དང་བཅས་པའི་ཕྱིར་ན་
ལུས་ཀྱི་གཟི་མདངས་འཕྲོག་ཅིང་། བརྗེད་ངས་ཚེ་བ་དང་སེམས་མྱོས་ཞིང་སྙིང་མི་དགའ་བ་བཅས་ཀྱི་རྟགས་
སོགས་འབྱུང་ངོ༌། །
གསུམ་པ། མདོ་དོན་དྲིལ་བའི་སྒོ་ནས་འཇུག་ཚུལ་བསྟན་པ།
མདོར་ན་དྭངས་མའི་རྟ་ལ་དུག་ཞོན་པས། །ལུས་ཟུངས་བདུན་དང་དྲི་མ་ཀུན་ལ་
ཁྱབ། །གནས་ཀྱིས་བསྒྱུར་བ་ནད་རྟགས་ཅིར་ཡང་སྟོན། །རླུང་མཁྲིས་བད་ཀན་འདུ་བ་
འཁྲུག་པར་བྱེད། །དེ་ཕྱིར་དང་པོ་བར་དང་ཐ་མའི་དུས། །ངོས་བཟུང་བཅོས་དང་རྗེས་
གཅོད་ཤིན་ཏུ་དཀའ། །སྦྱོར་བའི་རིགས་དང་ལུས་ཀྱི་ནད་ཁམས་དང་། །ཁ་ཟས་རྟ་ཡིས་
བསྒྱུར་བས་དོན་ལ་འབབ། །སྣོད་ལྟུང་རུས་ཞེན་རྩ་རུ་རྒྱུག་པ་དང་། །ཤ་ལགས་ལ་སོགས་
མ་ངེས་གར་ཡང་འབབ། །
ཅེས་པ་སྟེ། མདོར་བསྡུས་ན་དྭངས་མའི་རྟ་ལ་དུག་ཞོན་པ་ཏེ་ལུས་ལ་ཁྱབ་པར་གྱུར་བས་ལུས་ཀྱི་ཟུངས་
དྭངས་མ། ཁྲག ཤ ཚིལ། རུས་པ་དང་། རྐང༌། ཁུ་བ་བཅས་ལུས་ཟུངས་བདུན་དང་དྲི་མ་གསུམ་སོགས་ཀུན་
ལ་ཁྱབ་ཅིང་འབབ་པའི་གནས་ཀྱིས་བསྒྱུར་བ་ལས་ནད་ཀྱི་རྟགས་མི་འདྲ་བ་ཅིར་ཡང་སྟོན་ཞིང་། རླུང་དང་མཁྲིས་
12



པ་དང་བད་ཀན་ཏེ་འདུ་བ་འཁྲུགས་པར་བྱེད་པ་དེའི་ཕྱིར་ན། དང་པོའི་དུས་དུག་གམ་ནད་ཀྱི་ངོས་འཛིན་དཀའ།།
བར་གྱི་དུས་སུ་དུག་གམ་ནད་དེ་གཉེན་པོས་བཅོས་དཀའ། ཐ་མའི་དུས་དུག་གམ་ནད་དེ་ཕྱིར་མ་ལྡོག་པའི་རྗེས་
གཅོད་ཤིན་ཏུ་དཀའ་སྟེ། ཐོག་མར་དུག་གི་སྦྱོར་བའི་རིགས་མི་འདྲ་བ་དང་། དུག་ལྡན་ལུས་ཀྱི་ནད་ཁམས་དང་།
ཁ་ཟས་སོགས་ཀྱི་རྟ་ཡིས་བསྒྱུར་བས་དུག་དེ་ཉིད་དོན་ལ་འབབ་པ་དང་། སྣོད་དུ་ལྷུང་བ། རུས་ལ་ཞེན་པ། རྩ་རུ་
རྒྱུག་པ། ཤ་ལ་རྒྱས་པ། ལྤགས་ལ་གྲིམས་པ་སོགས་མདོར་ན་གནས་མ་ངེས་པར་གང་དང་གར་ཡང་འབབ་ནས་
ནད་རྟགས་མི་འདྲ་བར་སྟོན་པར་བྱེད་པའི་ཕྱིར་རོ། །
ས་བཅད་གསུམ་པ། བརྟག་ཐབས།
བརྟག་པའི་ཐབས་ལ་རྣམ་པ་གསུམ་ཡིན་ཏེ། །སྤྱི་རྟགས་འཁྲུལ་མེད་མི་འགྱུར་རོས་
བཟུང་དང་། །ནད་རིགས་བབས་ས་སོ་སོའི་བརྟག་པ་དང་། །མི་འཚོ་འཆི་ལྟས་བརྟགས་
ལ་སྤང་བ་གསུམ། །
ཞེས་པ་སྟེ། དུག་ནད་དེ་ཉིད་བརྟག་པའི་ཐབས་ལ་ཡང་རྣམ་པ་གསུམ་ཡོད་དེ། སྤྱི་རྟགས་ཀྱིས་ནད་གཞན་
དང་ནོར་བའམ་འཁྲུལ་བ་སོགས་མི་འབྱུང་བར་འགྱུར་མེད་དུ་ངོས་བཟུང་བ་དང་། བྱེ་བྲག་གི་ནད་རྟགས་ཀྱིས་
ནད་རིགས་རྣམས་སོ་སོའི་བབས་ས་བརྟག་པ་དང་། མི་འཚོ་བའི་ཚེ་འཆི་ལྟས་ལ་བརྟག་ནས་གསོ་བ་སྤང་བ་དང་
གསུམ་མོ། །
དང་པོ། སྤྱི་རྟགས་ཀྱིས་འཁྲུལ་མེད་དུ་ངོས་བཟུང་བ།
འཁྲུལ་མེད་ངོས་བཟུང་ཕྱི་ནང་གསང་བ་གསུམ། །ཕྱི་རྟགས་འདུ་བ་གཞན་དང་རྒྱབ་
ཤ་བཅད། །ནང་རྟགས་རྩ་ཆུ་ན་ལུགས་སློང་རྐྱེན་གྱིས། །ནད་ཀྱིས་ངོས་བཟུང་གསང་བས་
ངེས་པ་བསྐྱེད། །
ཅེས་པ་སྟེ། སྦྱར་དུག་གི་སྤྱི་རྟགས་འཁྲུལ་མེད་དུ་ངོས་བཟུང་བ་ལ་ཕྱི་རྟགས་དང་། ནང་རྟགས། གསང་
རྟགས་བཅས་གསུམ་ཡོད་པ་ལས། དང་པོ་ཕྱི་རྟགས་ཀྱིས་དུག་ནད་དེ་ནད་འདུ་བ་གཞན་དང་སོ་སོར་དབྲལ་ཏེ་
རྒྱབ་ཤ་བཅད་པ་དང༌། ནང་རྟགས་ཏེ་རྩ་དང་ཆུ་དང་ན་ལུགས་དང་སློང་རྐྱེན་རྣམས་ཀྱི་སྒོ་ནས་ནད་ཀྱི་ངོས་བཟུང་
བ་དང་། གསང་རྟགས་ཀྱི་སྒོ་ནས་བརྟག་པས་ངེས་པ་བསྐྱེད་དགོས་སོ། །
13



༡ ཕྱི་རྟགས།
（༡) བརྟག་ཐབས་མན་ངག་དང་ནད་རྟགས་དངོས།
དང་པོ་ནམ་ལངས་མ་ ལབས་ཟས་མ་ཟོས། །མཆིལ་མ་མ་དཀྲོགས་ རང་ལུགས་ཆུ་
གཙང་བླུག །ཁར་ལྡིང་དུག་མེད་ཞབས་སུ་སོང་ན་ཡོད། །རྒྱུ་རུ་ལ་བྱུགས་སྟེང་བཏང་ཁོལ་
ན་ཡིན། །དཀར་གོང་མེས་བསྲེགས་སྟེང་དུ་མཆིལ་མ་བླུག །བཅག་པས་ནས་རེ་ནག་པོར་
སོང་ན་ཡིན། །བ་མེན་རྭ་ནང་དྲི་ཆུ་ཆང་བསྲེས་བླུག །བྱི་ཐུར་དཀྲུགས་པས་འཇའ་ཚོན་
འདྲ་ན་ཡིན། །ཡང་ན་བ་མེན་རྭ་ནང་དྲི་ཆུ་བླུག །རི་བོང་སྨ་རས་དཀྲུགས་པས་ཚིག་ན་
ཡིན། །ནད་པའི་དྲི་ཆུར་མུར་གོང་སྐུ་བཅུག་སྟེ། །ཞག་ལོན་ནང་པར་སྐམ་ཀྱོག་ཚིག་འདྲ་
ཡིན། །དྲི་ཆུར་བྱ་ཡི་ཟེ་བའི་ཁྲག་བླུག་ལ། །བོང་བ་བཏབ་པས་རྣག་ལྟར་སོང་ན་ཡིན། །ར་
མེད་དངུལ་ལེབ་སོ་ནང་རྟོད་ལ་ བཞག །ནང་པར་མདོག་ཉམས་ཕྱི་བ་དཀའ་ན་ཡིན། །
ཆང་ཁྱོར་གང་དང་ཧུ་ལུ་ཀ་སྦྱར་བ། །སྲོད་ལ་འཐུངས་ལ་མི་སྨྲ་ནང་པར་བལྟ། །ལྕེ་རྙིལ་
རྐན་ལ་འཇའ་ཚོན་སྣང་ན་ཡིན། །རྨ་བྱའི་མདོངས་གཅིག་མར་གྲིལ་ཁྱུར་མིད་བྱ། །ནང་
པར་ཆུས་བཀྲུས་མདོག་མ་ཉམས་ན་ཡིན། །
ཞེས་པ་སྟེ། སྦྱར་དུག་གི་སྤྱི་རྟགས་ལས་ཕྱི་རྟགས་ཏེ་འདུ་བ་གཞན་དང་རྒྱབ་ཤ་བཅད་པ་ལ་དོན་ཚན་བཅུ་
ཡོད་པ་ལས་དང་པོ་ནམ་ལངས་མ་ཐག་ཁ་ནས་ངག་ཚིག་མ་ལབས་ཤིང་། ཁ་ཟས་མ་ཟོས་པའི་གོང་ཁ་ནང་དུ་
མཆིལ་མ་མ་དཀྲོགས་པའི་དུས་ཀྱི་མཆིལ་མ་དེ། ཆུ་གཙང་གི་ནང་དུ་བླུགས་པས་མཆིལ་མ་ཆུའི་ཁར་ལྡིང་ན་དུག་
མེད་ལ། མཆིལ་མ་ཆུའི་ཞབས་སུ་སོང་ན་དུག་ཡོད་པའི་རྟགས་ཡིན། ཡང་ན་རྒྱ་རུ་ལ་གོང་བསྟན་མཆིལ་མ་བྱུགས་
ཤིང་སྟེང་དུའང་མཆིལ་མ་བཏབ་པས། མཆིལ་མ་དེ་ཝུ་བ་ར་ཆིར་ཁོལ་ན་དུག་ཡིན། ཡང་ན་རྡོ་དཀར་གོང་སྲིན་
མེད་པ་མེས་བསྲེགས་པའི་སྟེང་དུ་གོང་ལྟར་གྱི་མཆིལ་མ་དེ་བླུགས་པ་གྲོང་རྗེས་བཅག་པས་ནས་རེ་ཙམ་ནག་པོར་
སོང་ན་དུག་ཡིན། ཡང་བ་མེན་གྱི་རྭ་ནང་དུ་ནད་པའི་དྲི་ཆུ་ཆང་དང་བསྲེས་པ་བླུགས་ནས་གཟུགས་མོའི་བྱི་ཐུར་
གྱིས་དཀྲུགས་པས་འཇའ་ཚོན་འདྲ་ན་དུག་ཡིན། ཡང་ན་བ་མེན་གྱི་རྭའི་ནང་དུ་ནད་པའི་དྲི་ཆུ་བླུགས་པ་རི་བོང་
གི་སྨ་རས་དཀྲུགས་པས་སྨྲ་ར་ཚིག་ན་དུག་ཡིན། ཡང་ན་ནད་པའི་དྲི་ཆུར་མུར་འགྲམ་གྱི་གོང་གི་སྐུ་བཅུག་སྟེ་ཞག་
གཅིག་ལོན་པའི་ནངས་པར་བལྟས་པས་སྐྱ་དེ་སྐམ་པའམ། ཀྱོག་ཅིང་ཚིག་པ་འདྲ་ན་དུག་ཡིན། ཡང་ན་ནད་པའི་
དྲི་ཆུར་བྱའི་ཟེ་བའི་ཁྲག་བླུགས་པ་དེ་ལ་བོང་ང་བཏབ་པས་རྣག་ལྟར་དུ་སོང་ན་དུག་ཡིན། ཡང་ན་དངུལ་ལ་ར་
གན་སོགས་ཀྱི་ལྷད་མ་འདྲེས་པ་སྟེ་དངུལ་ལྷད་མེད་པའི་དངུལ་དག་པོ་ལེབ་མོར་བྱས་པ། སོ་ནང་དུ་སྲད་བུའི་
བརྟོད་ལ་བཞག ནངས་པར་བལྟས་པས་དངུལ་གྱི་མདོག་ཉམས་ཤིང་གཡའ་དེ་ཕྱིས་ཀྱང་དག་པ་དཀའ་ན་དུག་
ཡིན། ཡང་ན་ཆང་ཁྱོར་གང་དང་ཧུ་ལུ་ཀ་སྟེ་བྲག་སྐྱ་ཧ་བོ་སྦྱར་བ་སྲོད་ཀྱི་དུས་ལ་འཐུང་རྗེས་གཏམ་མི་སྨྲ་བར་ཉལ་
14



ནས། ནང་པར་བལྟས་པས་ལྕེ་དང་སོ་རྙིལ་དང་རྐན་ལ་འཇའ་ཚོན་སྣང་ན་དུག་ཡིན། ཡང་ན་རྨ་བྱའི་མདོངས་
གཅིག་མར་གྱི་ནང་དུ་དྲིལ་བ་ཁྱུར་མིད་བྱས་ལ། ནང་པར་འོག་སྒོ་ནས་ཐོན་པའི་མདོངས་དེ་ཆུས་བཀྲུས་པས་
མདོག་མ་ཉམས་ན་དུག་ཡིན་ནོ། །
(༢) མཇུག་བསྡུ་བ།
དེ་ལྟར་ཕྱི་ནས་བརྟག་ཐབས་ཀུན་ཚང་ན། །ཡིན་པར་ངེས་ཏེ་མེད་ཀྱང་ངེས་མེད་
ཕྱིར། །
ཞེས་པ་སྟེ། གོང་དུ་བཤད་པའི་ཕྱི་རྟགས་ཀྱི་ནད་རྟགས་ཀུན་འཛོམས་ན་དུག་ཡིན་པ་གདོན་མི་ཟ། གལ་
ཏེ་སྦྱར་དུག་གི་ཕྱི་རྟགས་ཚང་མ་མ་འཛོམས་རུང་། དུག་མ་ཡིན་པའི་ངེས་པ་གཏན་ནས་མེད་པས་འོག་ཏུ་བསྟན་
པའི་ནང་རྟགས་དང་། གསང་རྟགས་ཀྱི་སྒོ་ནས་ཤེས་དགོས་སོ། །
༢ ནད་རྟགས།
ནང་གི་རྟགས་ཀྱིས་ནད་ཀྱི་ངོས་བཟུང་བ། །རྩྭ་ཆུ་ན་ལུགས་ཕན་གནོད་སྒོ་ ནས་
བརྟག །
ཅེས་པ་སྟེ། སྦྱར་དུག་གི་ནང་གི་རྟགས་ཀྱིས་ནད་ཀྱི་ངོས་བཟུང་བ་ནི། རྩ་དང། ཆུ་དང་། ན་ལུགས་
དང་། ཕན་གནོད་བསྟེན་པ་བཅས་བཞིའི་སྒོ་ནས་བརྟག་པ་ཡིན།
(༡) རྩ་ལ་བརྟག་པ།
རྩ་རྒྱུད་མ་ངེས་ཇི་ལྟར་འདུག་གྱུར་ཀྱང་། །འགྱུར་ལྡོག་མང་ལ་ གདོན་རྩ་འདྲ་ན་
ཡིན། ། །
ཞེས་པ་སྟེ། སྦྱར་དུག་གི་ནང་བརྟག་ལས་རྩ་ལ་བརྟག་པ་ནི་རྩ་རྒྱུད་མ་ངེས་པར་ཇི་ལྟར་དུ་འདུག་གྱུར་ཀྱང་།
རྩའི་འཕར་ཚུལ་མི་བརྟན་པར་འགྱུར་ལྡོག་མང་ལ། ཁྱད་པར་དུ་གདོན་རྩི་ལྟར་མི་སྙོམས་པར་འགྱུར་ལྡོག་མང་
ཞིང་ངེས་མེད་སྡོད་འཐེན་ལྕམ་དྲལ་སོགས་བྱེད་ན་སྦྱར་དུག་ཡིན།
(༢) ཆུ་ལ་བརྟག་པ།
ཆུ་མདོག་མ་ངེས་ཇི་ལྟར་འདུག་ན་ཡང་། །འཁར་སྣོད་ཁ་སྦྱར་ས་འོག་རླངས་བསུབ་
པ། །ས་རྡོ་རིན་ཆེན་སྔོ་ཡི་ཕྱེ་མའམ། །སྦལ་སྒོང་འདྲ་དང་ནག་སྙིགས་འཇའ་ཚོན་འོང་། །
ཡང་ན་དྭངས་སངས་དུག་ཏུ་ངེས་པ་སྟེ། །ཟངས་ལ་བྱུགས་ན་ནག་པོར་འགྲོ་ན་ཡིན། །
ཞེས་པ་སྟེ། སྦྱར་དུག་གི་ནང་རྟགས་ལས་ཆུ་ལ་བརྟག་པ་ནི་ཆུ་མདོག་དཀར་དམར་ནག་སོགས་མ་ངེས་པ་
ཇི་ལྟར་དུ་འདུག་ན་ཡང་། འཁར་བའི་སྣོད་ཁ་སྦྱར་གྱི་ནང་དུ་དྲི་ཆུ་བླུགས་པ་ས་འོག་ཏུ་ཞག་གཅིག་བཅུག་པ་
15



རླུངས་བསུབས་བྱས་ལ་ནང་པར་བལྟས་པས། ས་དང༌། རྡོ་དང་། རིན་ཆེན་དང་པོའི་ཕྱེ་མ་བཅས་དངོས་སུ་
འོང་བའམ། ཤ་སྦྱོར་ལ་སྦལ་བའི་སྒོ་ང་འདྲ་བ་དང་། ནག་སྙིགས་དང་འཇའ་ཚོན་འོང་ལ། ཡང་ན་ཆུ་དེ་སྔ་མ་
ལས་ཁ་དོག་དྭངས་སངས་སུ་གྱུར་ཡོད་ན་དུག་ཏུ་ངེས། ཡང་ན་དྲི་ཆུ་དེ་ཟངས་མ་སྣུམ་མེད་ལ་བྱུགས་པས་ནག་
པོར་འགྲོ་ན་དུག་ཡིན་ནོ། །
(༣) ན་ལུགས་ལ་བརྟག་པ།
ཀ སྤྱིའི་ན་ལུགས།
ན་ལུགས་ཁོང་དུ་སོང་ བའི་ཟླ་གཅིག་ནས། །བློ་ཆམ་མོད་ཅིང་ཤེད་ཆུང་ ཁམས་མི་
བདེ། །ཟླ་བ་གཉིས་ནས་ཡང་ཡང་ལྡང་དུབ་བྱེད། །གསུམ་ནས་གང་དུ་བབས་པའི་གནས་
དེར་ན། །བཞི་ནས་ཟས་སྤྱོད་མི་འཕྲོད་རྐྱེན་གྱིས་སློང་། །དེ་ཡང་སྦྱོར་བ་ནད་ཁམས་ཟས་
ཀྱི་རྟ། །བབས་ སའི་ དབང་ གིས་རྟགས་ ལ་ ངེས་པ་མེད། །འོན་ ཀྱང་ ཕལ་ ཆེ་ བ་ ལ་ འདི་
རྣམས་འབྱུང་། །ཟས་ལ་བྲོ་མེད་སྐྱིད་སྐྱུར་ཚིག་པ་ཟ། །ལུས་ལྕི་སྟོབས་འཆོར་ཤ་སྐམ་ཁ་
དོག་སྔོ། །ལྕེ་འགས་བ་སྤུ་བརྩེ་ལ་སེན་རྩ་སྦྲིད། །མགོ་འཁོར་ཤེས་པ་ཟི་ལ་གོམ་པ་འཁྱོར། །
མགོ་དང་ཕོ་མཆིན་ཁ་འཁོར་རོ་རྒྱབ་ན། །ཤ་སྣ་འགུལ་འཕྲིག་ཞྭ་གཞི་རྐང་རྣམས་ན། །མེ་
ཉི་བསིལ་གྲིབ་ སྙེག་ཅིང་ འདུག་ མི་ཚུགས། །རྡུལ་དང་ཚད་ པ་ གཉིད་ལ་ འཕེལ་འགྲིབ་
བྱེད། །མིག་འགྲིབ་ཁ་མངལ་ གཡལ་དང་སྲིད་པ་མང་། །སྐབས་སུ་འཁྲུ་སྐྱུག་དྲི་ཆུ་སྲི་བ་
དང་། །གསང་གནས་མི་ལྡང་སྐབས་སུ་སྙིང་མི་དགའ། །སྟོད་སྨད་ཡན་ལག་ཁོལ་བུར་ན་
ཞིང་འཕོ། །ཟླ་མཚན་ མི་རྒྱུ་ ལྕེ་ ཡི་ བད་ཀན་དག །མིག་འབྲས་སོ་དང་ རྣ་བ་མགོ་བོ་
གཟེར། །མཇིང་པ་རེངས་དང་གྲེ་བ་འཛེར་བ་སོགས། །ངེས་མེད་སྣ་ཚོགས་དུ་མའི་རྟགས་
འབྱུང་སྟེ། །ཁ་སོ་རུས་པ་ན་བས་རླུང་དང་འདྲ། །མིག་སེར་ཚ་བ་སྐྱེ་བས་མཁྲིས་པ་འདྲ། །
འཇུ་དཀའ་སྒྲེག་སྐྱུག་འཚིངས་པས་བད་ཀན་འདྲ། །རྩ་འཁྱུག་རོ་སྟོད་གཟེར་པས་ཁྲག་ནད་
འདྲ། །ཟ་འཕྲུག་ལྗིད་ལ་བེམ་པས་ཆུ་སེར་འདྲ། །གྲང་ཤུམ་ཚིགས་གཞི་ན་བས་རིམས་དང་
འདྲ། །ཁྲག་སྐྱུག་ཕོ་མཆིན་ན་བས་སྨུག་པོ་འདྲ། །སྟོབས་ཆུང་ཤ་ལྤགས་སྐམ་པས་ས་བདག་
འདྲ། །དེ་དག་སྦྱོར་ངན་ཟས་ཀྱི་ན་ལུགས་ཡིན། །
ཞེས་པ་སྟེ། སྦྱར་དུག་གི་ནང་བརྟག་གམ་ན་ལུགས་བརྟག་པ་ལ་སྤྱིའི་ན་ལུགས་དང་ཁྱད་པར་གྱི་ན་ལུགས་
གཉིས་ཡོད་པ་ལས། དང་པོ་སྤྱིའི་ན་ལུགས་ནི་དུག་དེ་ཁོང་དུ་སོང་བའི་ཟླ་གཅིག་ཙམ་ནས་དེའི་མངོན་ཚུལ་དུ་གློ་
མ་མོད་ཅིང་། ཤེད་ཆུང་ལ་ཁམས་མི་བདེ་བ་བཅས་ཀྱི་ན་ལུགས་སྟོན། ཟླ་བ་གཉིས་ཙམ་ནས་རེས་ན་རེས་བདེ་
བ་སྟེ་ཡང་ཡང་ལྡང་དུབ་བྱེད་པའི་ན་ལུགས་སྟོན། ཟླ་བ་གསུམ་ཙམ་ནས་དུག་དེ་ཉིད་གང་དུ་བབས་པའི་གནས་
16



དེར་ལྷག་པར་ན་བ་དང༌། ཟླ་བཞི་ཙམ་ནས་ཟས་དང་སྤྱོད་ལམ་མི་འཕྲོད་པའི་རྐྱེན་གྱིས་དངོས་སུ་སློང་བར་བྱེད་
དོ། །འོན་ཏེ་དུག་གི་སྦྱོར་བའི་རིགས་དང་། ནད་ཁམས་གང་ཤས་ཆེ་དང༌། ཟས་ཀྱི་རྟ་གང་ལ་བྱ་བ་དང་།
བབས་སའི་གནས་བཅས་མི་འདྲ་བའི་དབང་གིས་ནད་རྟགས་ལའང་ངེས་པ་གཅིག་ཁོ་ནར་མེད་དེ་ན་ལུགས་སྣ་
ཚོགས་སྟོན། འོན་ཀྱང་སྦྱར་དུག་ཕལ་ཆེ་བ་ལ་རྟགས་འདི་རྣམས་འབྱུང་སྟེ། ཟས་ལ་བྲོ་བ་མེད་ཅིང་སྐྱིད་པ་སྐྱུར་བ་
དང༌། ཉམ་ཆུང་ཞིང་ཚིག་པ་ཟ་བ་དང་། ལུས་ལྕི་ཞིང་སྟོབས་འཆོར་བ་དང་། ཤ་སྐམ་ནས་ཁ་དོག་སྔོ་བ་དང་།
ལྕེ་འགས་པ་དང་། བ་སྤུ་བརྩེ་བ་སྟེ་རེག་ན་མི་བཟོད་ལ། སེན་མོའི་རྩ་བ་སྦྲིད་པ་དང་། མགོ་བོ་འཁོར་ཞིང་ཤེས་པ་
འཐོམ་པ་དང་ཟ་ཟི་བྱེད་ལ། གོམ་པ་འཁྱོར་བ་དང་། མགོ་བོ་དང་ཕོ་མཆིན་ཁ་འཁོར་དང་རོ་སྒྲུབ་རྣམས་ན་ལ་
ཤ་སྣ་རྣམས་འགུལ་ཞིང་འཕྲུག་ལ། ཤྭ་བཞི་དང་རྐང་རྣམས་ན་བ་དང་། མེ་དང་ཉི་མ་དང་བསིལ་གྲིབ་འདོད་ནས་
སྙེག་ཀྱང་དེ་རྣམས་སུ་ཡུན་རིང་དུ་འདུག་མི་ཚུགས་པ་དང་། ལུས་ཀྱི་རྡུལ་དང་ཚད་པ་སྟེ་དྲོད་དང་གཉིད་གཉིས་
རེས་འཕེལ་བ་དང་། རེས་འགྲིབ་པར་བྱེད་ལ། མིག་འགྲིབ་ཅིང་ཁ་མངལ་ཏེ་རོ་མི་ཚོར་ལ། གཡལ་དང་སྦྲིད་པ་
མང་བ་དང་། སྐབས་སུ་འཁྲུ་ཞིང་སྐྱུག་ལ། ཡང་ན་དྲི་ཆུ་སྲི་བ་དང་། གསང་གནས་མཚན་མ་མི་ལྡང་ཞིང་།
སྐབས་སྐབས་སུ་སྙིང་མི་དགའ་བ་དང༌། ལུས་ཀྱི་སྟོད་སྨད་དང་ཡན་ལག་རྣམས་ཁོལ་བུར་ན་ཞིང་འཕོ་འགྱུར་བྱེད་
པ་དང་། བུད་མེད་ཀྱི་ཟླ་མཚན་མི་རྒྱུ་སྟེ་མི་འོང་བ་དང་། ལྕེའི་བད་ཀན་ཀུན་དག་པ་སྟེ་མེད་པ་དང༌། མིག་གི་
འབྲས་བུ་དང༌། སོ་དང་། རྣ་བ་དང་། མགོ་བོ་རྣམས་གཟེར་ཞིང་མཇིང་པ་རེངས་པ་དང༌། གྲེ་བ་འཛེར་བ་
སོགས་མདོར་ན་ན་ལུགས་གཅིག་ཏུ་མ་ངེས་པར་སྣ་ཚོགས་དུ་མ་སྟེ་རྟགས་མང་པོ་འབྱུང་བ་སྟེ། གང་ཞེ་ན། ཁ་སོ་
དང་རུས་པ་ན་བས་རླུང་ནད་དང་འདྲ་བ། མིག་སེར་ཞིང་ཚ་བ་སྐྱེ་བས་མཁྲིས་པའི་ནད་དང་འདྲ་བ། ཁ་ཟས་
འཇུ་བར་དཀའ་ཞིང་སྒྲེག་སྐྱུག་འཚིངས་པས་བད་ཀན་གྱི་ནད་དང་འདྲ་བ། རྩ་རྣམས་འཁྱུག་ཅིང་རོ་སྟོད་གཟེར་
བས་ཁྲག་གི་ནད་དང་འདྲ་བ། ཟ་འཕྲུག་བྱེད་ཅིང་སྦྲིད་ལ་བེམ་པས་ཆུ་སེར་གྱི་ནད་དང་འདྲ་བ། གྲང་ཤུམ་བྱེད་
ཅིང་ཚིགས་གཞི་ན་བས་རིམས་ནད་དང་འདྲ་བ། ཁྲག་སྐྱུག་ཅིང་ཕོ་མཆིན་ན་བས་བད་ཀན་སྨུག་པོའི་ནད་དང་
འདྲ་བ། ལུས་སྟོབས་ཆུང་ཞིང་ཤ་དང་པགས་པ་རྣམས་སྐམ་པས་ས་བདག་གི་ནད་དང་འདྲ་བ་བཅས་རྟགས་དེ་
དག་ནི་སྦྱོར་བ་ངན་པའི་ཟས་སྟེ་སྦྱར་དུག་གི་ན་ལུགས་ཡིན་ནོ། །
ཁ ཁྱད་པར་གྱི་ན་ལུགས།
ཁྱད་པར་རྩ་དང་ཆུ་གཉིས་བརྟག་མི་ཐུབ། །སྣ་ཚོགས་ནད་སྣ་མང་ཞིང་འགྱུར་ལྡོག་
ཆེ། །ཟོས་ཀྱང་མི་ཕན་ཤ་འབྲོས་ལུས་སྟོབས་འཆོར། །ཕོ་མཆིན་མི་བདེ་ཆམ་འདེབས་སྙིང་
མི་དགའ། །དོན་མེད་ན་ཞིང་བྱས་མེད་དར་རེ་དྲག །དེ་བདུན་ལྡན་ན་ངེས་པར་གདོན་མི་
ཟ། །
ཞེས་པ་སྟེ། སྦྱར་དུག་གི་ནང་བརྟག་གི་ན་ལུགས་ལས་ཁྱད་པར་གྱི་ན་ལུགས་ལ་རྣམ་པ་བདུན་ཡོད་དེ།



ནད་པའི་རྩ་དང་ཆུ་གཉིས་འདི་ཡིན་འདི་མིན་བརྟག་མི་ཐུབ་པར་འགྱུར་མང་བ་སྟེ་ངེས་གཏན་མེད་པ་དང་། ན་
ལུགས་སྣ་ཚོགས་པའི་ནད་སྣ་མང་ཞིང་། ནད་ལ་འགྱུར་ལྡོག་ཆེ་བ་དང་། ཟས་མང་དུ་ཟོས་ཀྱང་ལུས་སྟོབས་ལ་མི་
ཕན་པར་ཤ་འབྲོས་པ་སྟེ་ལུས་སྟོབས་འཆོར་བ་དང་། ཕོ་མཆིན་མི་བདེ་ཞིང་། རྟག་ཏུ་ཆམ་པས་འདེབས་པ་དང་།
དོན་མེད་དུ་སྙིང་མི་དགའ་བ་དང་། ཟས་སྤྱོད་མི་འཕྲོད་པ་སོགས་རྐྱེན་གང་ཡང་མེད་པར་ན་ཞིང་། ཡང་གསོ་
བཅོས་མ་བྱས་ཀྱང་དར་རེ་དྲག་སྟེ་བར་བར་དུ་དོན་མེད་དུ་དྲག་འགྲོ་བ་བཅས་རྟགས་དེ་བདུན་དང་ལྡན་ན་ངེས་
པར་སྦྱར་དུག་ཡིན་པར་གདོན་མི་ཟའོ། །
(༤) ཕན་གནོད་བསྟེན་པའི་སྒོ་ནས་བརྟག་པ།
ཕན་གནོད་བསྟེན་པ་ཉལ་པོ་རྟ་བོང་དང་། །ཉ་ཕག་ཤ་རུལ་དང་པོ་སྦྱར་བའི་རྟ། །
གཏར་ཁྲག་ཚ་བས་ལྡང་ན་ནད་རྟགས་ཡིན། །ནང་རྟགས་དེ་རྣམས་ཚང་ན་མི་འགྱུར་སྟེ། །
ཞེས་པ་སྟེ། སྦྱར་དུག་ནང་རྟགས་ལས་ཕན་གནོད་བསྟེན་པའི་སྒོ་ནས་བརྟག་པ་ནི། ཉལ་པོ་བྱེད་པ་དང་།
རྟ་ཞོན་ནས་བང་གཏོང་བ་དང་། ཉོ་དང་ཕག་ཤ་དང་ཤ་རུལ་ཟོས་པ་དང་། གཞན་ཡང་དང་པོ་གང་ལ་སྦྱར་བའི་
རྟ་དེ་དང་། གཡག་སོགས་དུད་འགྲོ་གང་རུང་གི་གཏར་ཁྲག་གི་ཚ་བ་སྟེ་ཐུག་པ་བཏང་བས་ལྡང་ན་སྦྱར་དུག་གི་
ནང་རྟགས་ཡིན་ལ། ནང་རྟགས་དེ་རྣམས་ཚང་ན་དུག་ཡིན་ཐག་ཆོད་ཡིན་ནོ། །
༣ གསད་རྟགས།
རྟགས་མེད་ངོས་མ་ཟིན་ན་གསང་བར་བརྟག །ཆུ་ཆུང་བ་ཡི་ཚ་བར་ཉ་ཕག་ཤ །
བཏབ་པའི་ཚོད་མས་ལྡད་ན་ངེས་པར་ཡིན། །རཀྵ་ཆུར་བསྡུས་སྲོད་ལ་ཁྱོར་གང་བཏང་། །
ཁམས་འཁྲུགས་ལུས་ལྕི་ ཕྲུམ་སེར་ཁྱེར་ན་ ཡིན། ། རེ་ རལ་ བ་ འོར་ བཏབ་བཏང་སྨྱུག་ན་
ཡིན། །རྣམ་ཡུག་ཙན་དན་དཀར་པོ་སྐྱེར་ཤུན་ཕྱེ། །སྤྱི་ཞུར་ཁུས་འཕུལ་འཁྲུ་སྐྱུག་གཟེར་ན་
ཡིན། །ཨ་རུ་སྤང་རྒྱན་སེ་སྐྱེར་ བར་ ཤུན་ཐང་། །བཏང་བས་ཚིགས་ གཞི་ ན་རྩེ་ན་ ན་
ཡིན། །ཤུག་འབྲུ་ཤིང་ཀུན་གླ་རྩི་འབྲས་བུ་གསུམ། །བ་ཆུར་བསྐོལ་བཏང་གར་བབས་ཟུག་
ལྡང་ཡིན། །སེ་རྒོད་འོམ་བུའི་ཐང་བཏང་ཆུར་བཙོས་པས། །འདྲིལ་ན་དུག་ནད་ཡིན་པར་
ངེས་ཤེས་བསྐྱེད། །ཀུན་གྱིས་མ་རྟོགས་སྡུད་སྨན་བཏང་བས་གསལ། །
ཞེས་པ་སྟེ། སྦྱར་དུག་གི་སྤྱི་རྟགས་ལས་གསང་རྟགས་ནི་གོང་བཤད་རྟགས་དེ་རྣམས་མེད་པས་སྦྱར་དུག་
ཡིན་མིན་ངོས་ཟིན་པར་ཐེ་ཚོམ་བྱུང་ན་གསང་རྟགས་བརྒྱད་ཀྱི་སྒོ་ནས་བརྟག་དགོས་ཏེ། ཆུ་ཆུང་བའི་ཚ་བ་སྟེ་ཐུག་
པར་ཉ་ཕག་གི་ཤ་བཏབ་པའི་ཚོད་མས་ནད་ལྡང་ན་ངེས་པར་དུག་ཡིན་ཞིང་། རཀྵ་སྟེ་སྲོག་ཆགས་གྲོག་མ་ལྔ་ཆུར་
གདུས་པ་སྲོད་ལ་ཁྱོར་གང་བཏང་བས་ཁམས་འཁྲུགས་སམ་སེམས་འཁྲུག་ཞེས་སེམས་འཁྲུག་ཅིང་ལུས་པོ་ལྕི་ལ།



ཕྲུམ་སེར་ཁྱེར་ཞེས་གྲང་ཤུམ་བྱེད་ན་དུག་ཡིན། ཡང་ན་རེ་རལ་ཐུན་གཅིག་བ་འོ་ཕུལ་བརྒྱད་དུ་བཏབ་པ་བཏང་
བས་རབ་སྐྱུག་ཅིང་ཐ་མ་དང་ག་འགག་ན་དུག་ཡིན། ཡང་ན་རྣམ་པར་ཏེ་ཡུ་གུ་ཤིང་དང་། ཙན་དན་དཀར་པོ།
སྐྱེར་པའི་བར་ཤུན་བཅས་ཀྱི་ཕྱེ་མ་སྤྱི་ཞུར་ཁུ་བས་ཕུལ་ལ་བཏང་བས་འཁྲུའམ་སྐྱུག་གམ་གཟེར་བ་སོགས་བྱུང་ན་
དུག་ཡིན། ཡང་ན་ཨ་རུ་ར་དང་། སྤང་རྒྱན་དཀར་པོ་དང་། སེ་རྒོད་དང་སྐྱེར་པའི་བར་ཤུན་བཅས་ཀྱི་ཐང་བཏང་
བས་ཚིག་ས་གཞི་རྣམས་དང་རྐང་ལག་གི་ཕྲན་རྩེ་རུས་པ་རྣམས་ན་ན་སྦྱར་དུག་ཡིན། ཡང་ན་ཐུག་པའི་འབྲས་བུ་
དང་ཤིང་ཀུན། གླ་རྩི། ཨ་བར་སྐྱུར་གསུམ་རྣམས་བ་ཆུར་བསྐོལ་བ་བཏང་བས་གར་བབས་སུ་ཟུག་ལྡང་ན་དུག་
ཡིན། ཡང་ན་དགོངས་མོ་སེ་རྒོད་དང་འོམ་བུའི་བར་ཤུན་བཅས་ཀྱི་ཐང་བཏང་། ཞོགས་པར་དེའི་དྲི་ཆུ་སྣོད་
གཙང་དུ་ཆུ་གཙང་དང་མཉམ་དུ་བཙོས་པས། ཆུ་ཆད་དེ་ཆུ་གཙང་དང་དྲི་ཆུ་སོ་སོར་འདྲིལ་ན་སྦྱར་དུག་ནད་ཡིན།
དེ་རྣམས་ཀུན་གྱིས་དུག་ནད་ཡིན་མིན་ལེགས་པར་མ་རྟོགས་ན་འོག་ཏུ་བསྟན་པའི་སྡུད་སྨན་རྣམས་གང་རུང་
བཏང་བས་གསལ་ཏེ་འདུས་པའི་རྟགས་ལུས་ལྕི་ཁ་སྐམ་པ་སོགས་ཇི་ལྟར་བཤད་པ་ལྟར་བྱུང་ན་ངེས་པར་ཡིན་ཞིང་།
དེ་མ་བྱུང་ན་རྟགས་གཞན་བྱུང་ཡང་དུ་ག་དང་འདྲ་བའི་ནད་རིགས་ཡིན་གྱི་དུག་ནད་དངོས་མ་ཡིན་པས་དུག་དང་
འདྲ་བ་རྣམས་དུག་ནད་དང་མ་འཁྲུལ་བར་དབྱེ་འབྱེད་ཤེས་དགོས།
གཉིས་པ། བྱེ་བྲག་གི་བརྟག་ཐབས།
བྱེ་བྲག་བརྟག་པ་འཇུག་སྒོ་རྫས་རིགས་དང་། །ནད་རིགས་ལྟར་དུས་བབས་སའི་སྒོ་
ནས་བརྟག །
ཞེས་པ་སྟེ་སྦྱར་དུག་གི་ནད་བརྟག་ཐབས་ལས་བྱེ་བྲག་གི་བརྟག་པ་དེ་ལ་འཇུག་སྒོ་དང་། རྫས་རིགས།
ནད་རིགས་དང་། ལྡང་དུས་དང་། བབས་སའི་སྒོ་ནས་བརྟག་པ་དང་ལྔའོ། །
༡ འཇུག་སྒོ་རིགས་ཀྱི་སྒོ་ནས་བརྟག་པ།
དང་པོ་འཇུག་སྒོ་རིགས་ཀྱིས་བརྟག་པ་ནི། །ཉི་ཟེར་དུ་བ་རླངས་ ལས་ བྱུང་ བའི་
དུག །དང་པོར་མཚུལ་པ་ཚ་ཞིང་མགོ་བོ་ན། །ལུས་སྤྱིར་སྙོམ་ལ་སྐྱིད་སྐྱུར་ཚིག་པ་ཟ། །
ཚིགས་གཞི་བྱིན་ཉཱ་ན་ཞིང་ཕྲུམ་སེར་ཁྱེར། །ཚབས་ཆེ་གཡོ་སྐམ་ཞ་འཁུམས་གཟའ་ཐོག་
འདྲ། །རེག་པ་དང་པོ་པགས་པ་ཚ་ལྗིད་ཟ། །ཕྲུགས་རྗེས་འབྲུམ་ཐོར་ཤུ་བ་སྐྲངས་འབུར་
འོང་། །དེ་ནས་ཁ་ཅིག་རྩ་ལ་བྱེར་བར་འགྱུར། །ཁ་ཅིག་ལྷོག་པ་ཁ་ཅིག་འབྲས་སུ་འགྲོ། །
ཐ་མ་ཤ་རུལ་རྩ་ཆད་རུས་པ་ཟད། །
19



ཅེས་པ་སྟེ། སྦྱར་དུག་གི་བརྟག་ཐབས་ལས་བྱེ་བྲག་བརྟག་ཐབས་ཀྱི་དང་པོ་འཇུག་སྒོའི་རིགས་ཀྱིས་བརྟག་
པ་ནི། ཉི་ཟེར་དང་དུ་བ་དང་རླངས་པ་ལ་བསྐུར་ནས་བྱུང་བའི་དུག་ནི། དང་པོར་མཚུལ་པ་ཚ་ཞིང་མགོ་བོ་ན་བ་
དང༌། ལུས་སྤྱིར་སྙོམ་པ་སྟེ་བྱ་བ་གང་ཡང་བྱེད་མི་འདོད་པར་སྒྱིད་པ་སྐྱུར་ཞིང་ཚིག་པ་ཟ་བ་དང༌། ཚིགས་གཞི་
དང་བྱིན་ཤྭ་ན་ཞིང་ཕྲུམ་སེར་ཁྱེར་བ་ཞེས་གྲང་ཤུམ་བྱེད་པ་དང་། ཚབས་ཆེ་བ་རྣམས་ལ་གཡོ་སྐམ་ཞ་འཁུམས་བྱེད་
ཅིང་གཟའ་ཕོག་པ་འདྲ་བ་འོང་། རེག་པའི་དུག་ལ་དང་པོ་པགས་པ་ཚ་ལྗིད་ཀྱིས་ཟ་བ་དང༌། ཕྱུགས་པའི་རྗེས་སུ་
འབྲུམ་ཐོར་དང་ཤུ་བའམ་སྐྲངས་འབུར་འོང་ཞིང་། དེ་ནས་རིམ་བཞིན་དུག་དེ་གྲམས་ནས་ཁ་ཅིག་རྩ་མིག་སོགས་
ལ་བྱེར་བར་འགྱུར་ཞིང༌། ཁ་ཅིག་ལྷོག་པའི་ནད་དུ་འགྱུར་བ་དང༌། ཁ་ཅིག་འབྲས་བཅས་སུ་འགྲོ། ཐ་མ་དུག་དེ་
ཉིད་ཀྱིས་ཤ་རུལ་བ་དང་རྩ་ཆད་པ། རུས་པ་ཟ་བ་སོགས་ཀྱི་ནད་རྟགས་དུ་མ་སྟོན།
༢ རྫས་རིགས་སྦྱོར་བའི་སྒོ་ནས་བརྟག་པ།
(༡) རྫས་སྦྱོར་སོ་སོར་བརྟག་པ།
རྫས་རིགས་སྦྱོར་བའི་སྒོ་ནས་བརྟག་པ་ནི། །དབྱིག་དུག་ཤེད་ཆུང་ཤ་སྐེམས་ཇི་སྔོར་
འགྲོ། །ན་ཚ་མི་ཆེ་མོ་བར་ཟུག་ཅིང་གྲང་། །ཁ་ལ་གཡའ་བྲོ་མཚན་མ་ལྡང་མི་འགྱུར། །
མིག་སེར་སྦོ་སྒྲིག་ཞོ་ཟོས་ཁྲག་ཏུ་འབྱུང་། །རྡོ་སྦྱོར་ཕོ་བ་སྲ་ལྕི་ཡན་ལག་ཕྲ། །གདོང་སྦོ་ཚ་
ཚུལ་སྟོན་ལ་གྲང་བར་ལྡོག །མཆིན་མཁྲིས་ཕོ་མཆེར་སྟེང་དུ་སྐྲན་དུ་འདྲིལ། །ཤ་སྦྱོར་ཕོ་
མཆིན་ མི་ བདེ་ མིག་སྤྲིན་དམར། །མིག་འགྲིབ་ མིད་ པ་ ལྟེབ་ ལ་ གྲེ་ བ་ འཛེར། །ཁྲག་ ཏུ་
འཁྲུའམ་ལུད་པ་ཁྲག་ཏུ་ལུ། །མགོ་དང་སྐེ་མཇིང་ཕྱི་ཤ་ནང་གྲོལ་སོགས། །གང་བཏང་དེར་
བབས་ཁོལ་བུར་ན་བར་བྱེད། །སྤུ་སྦྱོར་རྒྱུ་ཞབས་ སྲིན་བཞིན་འཁྱུག་ཅིང་ན། །རྒྱུ་ ཁྲག་
འདྲེས་ཤིང་ནང་རྩ་གཟེར་བ་ཡིན། །རྩི་སྦྱོར་གཞོགས་ཕྱེད་ན་ཞིང་ངོས་ཤ་སྐམ། །མགོ་རྐང་
ཚིགས་གཞི་ན་ཞིང་ཕུམ་སེར་ཁྱེར། །ཚ་བ་སྐྱེ་ཞིང་མིག་འགྲིབ་མཆིན་དྲི་འཁོར། །དངོས་
ལས་སྦྱར་བ་ལྕེ་དང་སེན་རྩ་སྦྲིད། །མིག་འགྲིབ་སོ་ནག་ལྕེ་མཆུ་འགས་པ་ཡིན། །སྔོ་སྦྱོར་རུ་
ཤིང་ན་ཞིང་ཆུ་བ་རེངས། །ལུས་གྲང་སྙིང་འདར་སེམས་འཕྱོ་འགྲོ་ན་འབུབ། །རང་གིས་
ཚོར་བས་ཁ་མཆུ་སྐུངས་སྙམ་བྱེད། །
ཅེས་པ་སྟེ། རྫས་རིགས་སྦྱོར་བའི་སྒོ་ནས་རྒྱས་བསྡུས་གཉིས་སུ་བརྟག་པ་ནི། དང་པོ་དབྱིག་དུག་ཕོག་པའི་
ནད་རྟགས་སུ་ལུས་ཤེད་ཆུང་ཞིང་ཤ་སྐམས་ལ་ཁ་དོག་ཇེ་སྔོར་ཞེས་རིམ་པས་སྔོ་རུ་འགྲོ་བ་དང་། ན་ཚ་མི་ཚེ་ཞིང་ཕོ་
བར་སྒེར་དུ་ཟུག་ཅིང་གྲང་བ་དང་། ཁ་ལ་གཡའ་དྲི་བྲོ་ཞིང་མཚན་མ་ལྡང་བར་མི་འགྱུར། མིག་མདོག་སེར་ཞིང་
ཁོང་པ་སྤོ་སྒྲིག་བྱེད་ལ། ཞོ་ཟོས་ན་ཁྲག་ཏུ་འབྱང་བ་ཞེས་འཁྲུ་བར་འགྱུར་རོ། །རྡོ་སྦྱོར་ལ་ཕོ་བ་སྲ་ཞིང་ལྕི་ལ་ཡན་
20



ལག་ཕྲ་བ་དང་། གདོང་སྦོ་ཞིང་ཚ་བའི་མངོན་ཚུལ་སྟོན་ལ་དོན་དུ་གྲང་བར་ལྡོག་པ་དང་། མཆིན་པ་དང་མཁྲིས་
པ་དང་ཕོ་བ་དང་མཆེར་པའི་སྟེང་དུ་སྐྲན་དུ་འདྲིལ། ཤ་སྦྱོར་ལ་ཕོ་མཆིན་མི་བདེ་ཞིང་མིག་སྤྲིན་དམར་བ་དང་མིག་
འགྲིབ་ཅིང་མིད་པ་ལྟེབ་པ་སྟེ་དམ་ལ་གྲེ་བ་འཛེར་བ་དང་། ཁྲག་ཏུ་འཁྲུའམ་ཡང་ན་ལུད་པ་ཁྲག་ཏུ་ལུ་བ་དང་།
མགོ་དང་སྐེ་མཇིང་བཅས་ཕྱིའི་ཤ་དང་ནང་ཁྲོལ་སོགས་ཤ་གང་ལ་སྦྱར་ནས་བཏང་བའི་ཐད་དེར་འབབ་ཅིང་ཁོལ་
བུར་ཞེས་ཀོ་ལེར་ན་བར་བྱེད་དོ། །སྟག་གི་སྨ་ར་སོགས་སྤུ་སྦྱོར་གྱི་དུག་ཕོག་པའི་ནད་རྟགས་སུ་རྒྱུ་ཞབས་སྲིན་བུས་
དཀྲུགས་པ་བཞིན་དུ་འཁྱུག་ཅིང་ན་བ་དང་། རྒྱུ་ཁྲག་འདྲེས་ཞེས་རྒྱུ་མ་ཁྲག་གིས་ཟོས་ཤིང་ནང་རྩ་ཆེན་པོ་གང་
ཡོད་གཟེར་བ་ཡིན་ནོ། །རྩི་སྦྱོར་གྱི་དུག་ཕོག་པའི་ནད་རྟགས་སུ་གཞོགས་ཕྱེད་ན་ཞིང་གང་ན་ངོས་དེའི་ཤ་སྐམ་ལ་
མགོ་དང་རྐང་དང་ཚིགས་གཞི་རྣམས་ན་ཞིང་ཕུམ་སེར་ཏེ་གྲང་ཤུམ་བྱེད་པ་དང་། ཚ་བ་སྐྱེ་ཞིང་མིག་འགྲིབ་ལ་
མཆིན་དྲི་འཁོར་བ་ཞེས་ཁོང་ནང་དུ་འཁྲིལ་ཉམས་བྱེད་དོ། །(དྲང་སྲོང་ཞལ་ལུང་ལས་མཆིན་དྲི་འཁོར་མོ་ན་བ་
ཟེར།) བོང་ང་དང་ཐང་ཕྲོམ་སོགས་དུག་རིགས་དངོས་ལས་སྦྱར་བའི་དུག་ཕོག་པའི་ནད་རྟགས་སུ་ལྕེ་དང་སེན་
རྩ་སྦྲིད་པ་དང་། མིག་འགྲིབ་ཅིང་སོ་ནག་ལ་རྩེ་དང་མཆུ་འགས་པ་ཡིན། སྔོ་སྦྱོར་གྱི་དུག་ཕོག་པའི་ནད་རྟགས་སུ་
རུ་ཤིང་ན་བ་སྟེ་ལུས་ཀྱི་རུས་སྒྲོམ་སྒལ་ཚིགས་སྒྲོག་རུས་དཔུང་པ་དང་འབྲེལ་བའི་ལག་པའི་རུས་སྒྲོམ། དཔྱི་ནས་
རྐང་པ་དང་འབྲེལ་བའི་རུས་སྒྲོམ་རྣམས་ན་ཞིང་རྐང་ལག་གི་ཆུ་བ་རེངས་པ་དང༌། ལུས་གྲང་ཞིང་སྙིང་འདར་ལ་
སེམས་འཕྱོ་ཞིང་འགྲོ་ན་འབུབ་པ་དང་། ནད་པ་རང་གི་མྱོང་ཚོར་དུ་ཁ་དང་མཆུ་སྐྲངས་སྙམ་བྱེད་པའོ། །
(༢) དོན་བསྡུས་ཏེ་བརྟག་པ།
ཀ ཚ་སྦྱོར་གྱི་རྟགས།
མདོར་བསྡུས་ ཚ་གྲང་སྦྱོར་བ་ རྣམ་ པ་གཉིས། །ཚ་སྦྱོར་རྩ་གྲིམས་ ཆུ་ སྨྱུག་ ཀུ་ ཡ་
མཐུག །རུས་ཚིགས་ཞྭ་གཞི་མགོ་ན་གྲང་ཤུམ་བྱེད། །རོ་སྟོད་ཕོ་མཆིན་གཟེར་ཞིང་ཁ་ལྕེ་
སྐམ། །མཆུ་འགས་སོ་ནག་ཁོང་པ་ཚ་འཁྲུག་བྱེད། །ཤེས་པ་ཟི་ལ་རྨི་ལམ་མང་བ་སྟེ། །གཙོ་
བོར་མཆིན་མཁྲིས་གཉིས་ལ་འབབ་པ་ཡིན། །
ཞེས་པ་སྟེ། རྫས་རིགས་སོ་སོ་སྡེ་རྣམས་མདོར་བསྡུས་ན་ཚ་སྦྱོར་དང་གྲང་སྦྱོར། འདྲེས་སྦྱོར་ཏེ་རྣམ་པ་
གསུམ་ཡོད་དེ། དེ་ཡང་ཚ་སྦྱོར་གྱི་རྟགས་ནི་རྩ་གྲིམས་ཤིང་ཆུ་མདོག་སྨུག་ལ་ཀུ་ཡ་མཐུག་པ་དང་། རུས་ཚིགས་
དང་ཧྭགཞི། མགོ་བོ་བཅས་ན་ལ་གྲང་ཤུམ་བྱེད་པ། རོ་སྟོད་དང་ཕོ་མཆིན་གྱི་ཡུལ་གཟེར་ཞིང་ཁ་དང་ལྕེ་སྐམ་པ།
མཆུ་འགས་ཤིང་སོ་ནག་ལ་ཁོང་པ་ཚ་འཁྲུག་བྱེད་པ་དང་། ཤེས་པ་ཟ་ཟི་བྱེད་ལ་རྨི་ལམ་མང་པོར་འབྱུང་བ་བཅས་
ཀྱི་རྟགས་སྟོན། དེའི་ནང་ནས་ཀྱང་ཚ་སྦྱོར་གྱི་དུག་ནི་གཙོ་བོར་མཆིན་པ་དང་མཁྲིས་པ་གཉིས་ལ་འབབ་པ་ཡིན་
ནོ། ༈
21



ཁ གྲང་སྦྱོར་གྱི་རྟགས།
གྲང་སྦྱོར་ སྦོ་ ཐེག་ ཁ་ ཟས་མི་འཇུ་འཁྱེན། །རྩ་དལ་ཆུ་ སྔོ་ལྕེ་སྐུ་ གདོང་ པ་ གཡོ། །
མཇུག་ཏུ་སྐྲུན་དུ་འདྲིལ་ལམ་ཆུ་རུ་ལྡོག ། གཙོ་བོར་མ་ཞུ་ཕོ་བར་འབབ་པ་ཡིན། །
ཞེས་པ་སྟེ། གྲང་སྦྱོར་གྱི་རྟགས་ནི་ཁོང་པ་སྦོ་ཞིང་སྒྲེག་པ་དང་། ཁ་ཟས་མི་འཇུ་ལ་འཁྱེན་པ་སྟེ་ཟས་ཟ་མི་
ཐུབ་རུང་ཟ་འདོད་ཆེ་བ། རྩེ་དིལ་བ་དང་། ཆུ་མདོག་སྔོ་ལ་ལྕེ་མདོག་སྐྱ་བ་དང་། གདོང་པ་གཡོ་བ་སྟེ་སྤོས་པ་
དང་། མཇུག་ཏུ་ནད་འདི་སྐྲན་དུ་འདྲིལ་ལམ་ཡང་ན་ཆུ་ནད་དུ་ལྡོག་པར་བྱེད་ལ། དེའི་ནང་ནས་ཀྱང་གྲང་སྦྱོར་
གྱི་དུག་འདི་གཙོ་བོའམ་ཁྱད་པར་དུ་མ་ཞུ་བ་ཕོ་བར་འབབ་པ་ཡིན།
ག འདྲེས་སྦྱོར་གྱི་རྟགས། །
སྦྱོར་བ་འདྲེས་པ་ཕོ་མཆིན་གཉིས་ཀར་འབབ། །གྲང་ཡང་ཚ་ཚུལ་ཚ་ཡང་གྲང་ཚུལ་
སྟོན། །
ཞེས་པ་སྟེ། ཚ་སྦྱོར་དང་གྲང་སྦྱོར་གཉིས་འདྲེས་ནས་སྦྱར་བའི་དུག་ནད་ཀྱི་རྟགས་ནི་ཕོ་བ་དང་མཆིན་པ་
གཉིས་ཀར་འབབ་ཅིང་། ནད་ཀྱི་ངོ་བོ་གྲང་ཡང་ལྟར་སྣང་ཚ་ཚུལ་དང་། ངོ་བོ་ཚ་ཡང་ལྟར་སྣང་གྲང་ཚུལ་སྟོན་
ནོ། ། །
༣ ནད་རིགས་ཀྱི་སྒོ་ནས་བརྟག་པ།
ན་ལུགས་སྒོ་ནས་བརྟག་པ་མཛེ་དུག་ནི། །མཛེ་ཁྲག་བསེ་ཞོས་ཕལ་ཆེར་གཙོ་བྱས་
པས། །འགུལ་འཕྲིག་ཟ་བེར་རྩ་འཁྱུག་རུས་རྐང་ན། །གྲེ་བ་མི་བདེ་ཤ་སྦོ་ཐོར་ཤུ་འོང་། །
རུས་ལ་བབས་པ་ཕོ་མཛེ་སྐམས་ནས་འཆི༑ །ཤ་དང་རྩར་བབས་མོ་མཛེ་རུལ་ནས་འཆི། །
སྨྱོ་དུག་ཕལ་ཆེར་གོང་མོའི་ཁྲག་དང་ནི། །ཐང་ཕྲོམ་པ་ཡིས་སྦྱོར་བའི་གཙོ་བྱས་མང་། །
སྟོད་རྒྱངས་ཤེས་པ་འཕྱོ་ཞིང་ཤུ་ཡིས་འདེབས། །འདར་ཞིང་འཁྲོ་བརྡེག་ཁ་ནས་སྣ་ཚོགས་
འདོན། །ཡང་ན་སོ་འཆའ་འགྱེལ་ཞིང་དྲན་མེད་འབོག །གྲི་དུག་ཚ་སིངས་ཝུ་བ་རྒྱུ་ཤོའི་
འབྲུ། །འདྲེ་འདར་ཀླད་པ་གྲི་ཁྲག་སོགས་ལ་སྦྱོར། །རྟ་གྲི་ཆུ་གྲི་རྦབ་གྲི་གཡང་གྲི་དང་། །
ལྕེབ་གྲི་སོགས་ཀྱིས་འཆི་བར་བྱེད་པ་སྟེ། །སྐབས་སུ་མགོ་འཁོར་ལྡང་ཞིང་སྙིང་མི་དགའ། །
འཁྱགས་ན་ སྟོད་ སྒང་ དྲན་པ་ བག་ རེ་ ཉམས། ། གཡའ་ ཟ་ རྩ་ སྲིད་ འགྲོ་ སྙིང་ འདོད་ པ་
འབྱུང་། །ཏིག་ཏའི་ ཐང་ བཏང་ ཉི་ མ་ ལ་ ཉལ་ བས། ། མིག་ ལ་ འོད་ འཕྲོ་དྲི་ཆུ་ ཁྲག་ཏུ་
འབྱུང་། །ཁ་རྨ་རྒྱུ་སྐམས་རིན་པོ་ཆེ་ལ་སྦྱར། །ཁ་ལ་རྨ་འབྱུང་ཟས་སྐོམ་ཟ་མི་ཤེས། །རྒྱུ་མ་
སྐམས་ན་ཟུག་ཆེ་དྲི་མ་འགག །ཟ་རེམ་ལྟག་དགྱེ་ལྟོ་ཆེ་འཇིད་པ་ རེངས། །རྒྱུ་ནད་རེངས་
22



འཁུམས་ཁྲག་ཏུ་བཤལ་བ་ལ། །ལག་རྐང་ རེངས་འཁུམས་མི་ཡིས་བརྐྱང་བསྐུམ་དགོས། །
སྲིན་བུ་སྣ་ཟན་རྟག་ཏུ་སྲིན་ནད་ལྡང་། །སྨུག་པོ་འཇུ་སྐེམས་རྣམས་ནི་འདུས་པའི་ནད། །
ཕོ་མཆིན་མ་བདེ་ཁྲག་འཁྲུ་སྣ་ཁྲག་འཛག །ཤ་སྐམས་ཤེད་མེད་མཆིན་པ་རུལ་ནས་འཆི། །
མཁྲིས་པ་མིག་སེར་གི་ཝཾ་ག་བུར་སྒྱུར། །མཁྲིས་ཡུལ་རྒྱས་ནས་མིག་སྤྲིན་ཤ་མདངས་སེར། །
རིམས་ནད་རྩ་བྱེར་རིམས་ཀྱི་ན་ལུགས་འདྲ། །ནག་པོ་ཐོག་རྡེག་དུག་སྦྲུལ་མགོ་ལ་སྦྱར། །
གཟེར་ནད་ཆུ་འགགས་བྱུང་པ་ལ་སྦྱར་བ། །འཁྱེམ་པོ་ གཟའ་ནད་འཕྲལ་དུ་རེངས་ཀྱིན་
འགྱེལ། །རྐང་ལག་བཤལ་སྦྲིད་མིག་འབུར་ཤ་སྐམ་འཆི། །གཟེར་ནད་ཆུ་འགགས་བྱུང་པ་
ལ་སྦྱར་བ། །རྩ་མིག་རྒྱུ་ཞབས་གཟེར་ལ་དྲི་ཆུ་འགག །གཞུག་ལ་རྩར་བྱེར་ཁྲག་སྐྱུག་སྣ་
ཁྲག་འཛག །དེ་ལ་སོགས་ཏེ་སྦྱོར་བ་སྣ་ཚོགས་ལས། །ནད་རིགས་སྣ་ཚོགས་དུ་མ་འབྱུང་
བར་འགྱུར། །
ཞེས་པ་སྟེ། ནད་རིགས་ཀྱི་སྒོ་ནས་བརྟག་པ་ལ་མཛེ་དུག་དང་སྨྱོ་དུག གྲི་དུག ཁ་རྨ་རྒྱུ་སྐམ། ཟ་རེམས་
ལྟག་དགྱེ། རྒྱ་ནད་རེངས་འཁུམས། སྲིན་འབུ་སྣ་ཟིན། སྨུག་པོ་འཇུ་སྐེམས། མཁྲིས་ནད་མིག་སེར། རིམས་
ནད་རྩ་བྱེར། ནག་པོ་ཐོག་རྡེག འཁྱམས་པོ་གཟའ་ནད། གཟེར་ནད་ཆུ་འགགས་བཅས་དུག་ནད་བཅུ་གསུམ་
ཡོད་པ་ལས་དང་པོ་མཛེ་དུག་ནི། མཛེ་ནད་ཅན་གྱི་ཁྲག་དང་བསེ་ཞོ་གཉིས་ཀྱིས་ཕལ་ཆེར་དུ་གཙོ་བྱས་པ་མང་བ་
ཡིན་པས། འགུལ་འཕྲིག་དང་ཟ་བར་བྱེད་ལ་རྩ་འཁྱུག་ཅིང་རུས་རྐང་ན་བ་དང་། གྲེ་བ་མི་བདེ་ཞིང་ཤ་སྦོ་ལ་ཐོར་
པ་དང་ཤུ་བ་འོང་ལ། ཐ་མར་རུས་ལ་བབས་པ་ནི་ཕོ་མཛེ་ཡིན་པས་སྐམས་ནས་འཆི་ཞིང་། ཤ་དང་རྩེར་བབས་པ་
ནི་མོ་མཛེ་ཡིན་པས་རུལ་ནས་འཆིའོ། །གཉིས་པ་སྨྱོ་དུག་ཕལ་ཆེར་ནི་གོང་མོའི་ཁྲག་དང་ཐང་ཕྲོམ་སྦྱར་བ་གཙོ་
བྱས་པ་མང་བས་ན། ན་ལུགས་སུ་སྟོད་བརྒྱངས་པ་ལྟར་བྱེད་ལ་ཤེས་པ་འཕྱོ་ཞིང་ཁ་ནས་ཤུས་འདེབས་པ་དང་།
ལུས་པོ་འདར་ཞིང་ཁྲོ་བ་དང་བརྡེག་པར་བྱེད་ལ་ཁ་ནས་གཏམ་སྣ་ཚོགས་པ་འདོན། ཡང་ན་སོས་སོ་འཆའ་བ་སྟེ་
དཀྲིག་པ་དང་སྐབས་སུ་འགྱེལ་ཞིང་དྲན་མེད་དུ་འབོག་གོ །གསུམ་པ་གྲི་དུག་ནི་ཚ་སིངས་ལུ་བ་སྟེ་ཚང་བཙགས་
དུས་ཀྱི་ཝུ་བ་དང་སྔོ་རྒྱ་ཤོའི་འབྲུ། འདྲེ་ཞུགས་པས་ལུས་འདར་ནས་ཤི་བའི་ཀླད་པ་དང་། གྲི་ཁྲག་ཅེས་དོན་
དངོས་སུ་གློ་བུར་བའི་རྐྱེན་གྱིས་ཤི་བའི་ཁྲག་སོགས་ལ་སྦྱོར་ཞིང་། གཞན་ཡང་རྟ་གྲི་སྟེ་རྟ་ལས་ལྷུང་ནས་ཤི་བ་དང་།
ཆུ་གྲི་སྟེ་ཆུར་ལྷུང་ནས་ཤི་བ། ཆབ་གྲི་སྟེ་རྦབ་འོག་ཤི་བ་དང་། གཡང་གྲི་སྟེ་གཡང་ལ་ལྷུང་ནས་ཤི་བ། ལྕེབས་གྲི་སྟེ་
ལྕེབས་ནས་ཤི་བ་བཅས་ཀྱི་ཁྲག་ལ་བསྐུར་བའི་དུག་གི་རྟགས་ནི་སྐབས་སུ་མགོ་འཁོར་ལྡང་ཞེས་མགོ་འཁོར་འོང་
བའི་ནད་ལྡང་ཞིང་སྙིང་མི་དགའ་བ་དང་། ལུས་འཁྱགས་པར་གྱུར་ན་རོ་སྟོད་སྒང་ཞིང་དྲན་པ་བག་རེ་ཉམས་འགྲོ་
བ་དང་། གཡའ་ཞིང་ཟ་ལ་རྩ་ཐམས་ཅད་སྦྲིད་པ་དང་། ཡར་མར་དུ་འགྲོ་སྙིང་འདོད། དེ་ལ་ཏིག་ཏའི་ཐང་བཏང་
ནས་ཉི་མ་ལ་ཉལ་བས་མིག་ལམ་དུ་འོད་ཟེར་སྣ་ཚོགས་འཕྲོ་བའི་ཉམས་འཆར་ཞིང་དྲི་ཆུ་ཁྲག་ཏུ་འབྱུང་བ་བཅས་ཀྱི་
23



རྟགས་སྟོན། བཞི་པ་ཁ་རྨ་དང་རྒྱུ་སྐམས་གཉིས་ནི་རིན་པོ་ཆེ་ལ་སྦྱར་བའི་དུག་ཡིན། དེ་ཡང་ཁ་རྨ་ནི་ཁ་ནང་
ཐམས་ཅད་ལ་རྨ་འབྱུང་ཞིང་ཟས་སྐོམ་ཟ་མི་ཤེས་པ་དང་། རྒྱུ་སྐམས་ནི་རྒྱུ་མ་སྐམ་ཞིང་ན་ཟུག་ཆེ་ཞིང་དྲི་མ་འགག་
པར་འགྱུར་རོ། །ལྔ་པ་ཟ་རེམ་ལྟག་དགྱེ་ནི་ལྟོ་བ་ཆེ་ལ་མཇིང་པ་རེངས་པར་འགྱུར། ཟ་རེམ་ཞེས་པ་ཟོས་ཀྱང་
རྒྱགས་རྒྱུ་མེད། དྲུག་པ་རྒྱ་ནད་རེངས་ཁུམས་ནི་ཁྲག་བཤལ་བ་དང༌། ལག་པ་དང་རྐང་པ་རེངས་པའམ། ཡང་ན་
འཁུམས་ནས་བརྐྱང་བསྐུམ་རང་གིས་བྱེད་མི་ཐུབ་པས་གཞན་གྱིས་བརྐྱང་བསྐུམ་བྱ་རོགས་བྱེད་དགོས། བདུན་པ་
སྲིན་བུ་སྣ་ཟན་ནི་དུས་རྟག་ཏུ་སྲིན་གྱི་ནད་དང་ཡང་དགོས་སྣ་སྲིན་གྱི་ནད་ལྡང་བའོ། །བརྒྱུད་པ་སྨུག་པོ་འཇུ་སྐེམ་
དང་། གོང་དུ་བཤད་པའི་ཟ་རེམ་ལྟག་དགྱེ། རྒྱུ་ནད་རེངས་འཁུམས། སྲིན་བུ་སྣ་ཟན་བཅས་དུག་ནད་འདི་བཞི་
འདུས་པའི་ནད་ཡིན་པས། དེའི་རྟགས་སུ་ཕོ་མཆིན་མི་བདེ། ཁྲག་འཁྲུ་ཞིང་སྣ་ཁྲག་འཛག་པ་དང༌། ཤ་སྐམ་ལ་
ཤེད་མེད་ཅིང་ཐ་མར་མཆིན་པ་རུལ་ནས་འཆིའོ། །དགུ་པ་མཁྲིས་པ་མིག་སེར་ནི་རི་བོང་གི་མཁྲིས་པ་དང་། གི་
ཝང་། ག་བུར་སོགས་ལ་སྦྱར་བ་ཡིན། དུག་དེ་མཁྲིས་པའི་ཡུལ་དུ་ཆེར་རྒྱས་པས་མིག་སྤྲིན་དང་ཤ་མདངས་སེར་
པོར་འགྲོའོ། །བཅུ་པ་རིམས་ནད་རྩ་བྱེར་ནི་གཉན་རིམས་གདུག་ཅན་ཕོག་པས་མིའམ་སྲོག་ཆགས་ཀྱི་ཁྲག་གཙོ་
བོར་བྱས་ནས་སྦྱར་བ་ཡིན་པས། དེའི་ན་ལུགས་ཀྱང་རིམས་ཀྱི་ན་ལུགས་དང་འདྲའོ། །བཅུ་གཅིག་པ་ནག་པོ་
ཐོག་དྲེག་ནི་དུག་སྦྲུལ་གྱི་མགོ་དང་བྱིང་བྱིང་ཐུ་ལུ་ལ་སྦྱར་བས་དེའི་རྟགས་སུ་མིག་སྦྲིད་ཅིང་ཀླད་པའི་དཀྱིལ་ནས་
གཟེར་ཟུག་ལྡང་ལ་གསུས་པ་སྦོ་བའོ། །བཅུ་གཉིས་འཁྱམ་པོ་གཟའ་ནད་ནི་ཤ་དང་སོ་ལ་སྦྱར་བ་ཡིན། དེའི་
རྟགས་སུ་འཕྲལ་དུ་རེངས་ཀྱིན་འགྱེལ་བ་དང༌། རྐང་ལག་བཤལ་སྦྲིད་བྱེད་པ་དང་མིག་འབུར་དུ་དོད་པ། ཐ་མར་
ཤ་སྐམས་ནས་འཆིའོ། །བཅུ་གསུམ་པ་གཟེར་ནད་ཆུ་འགགས་ནི་བྱང་པ་ལ་སྦྱར་བས་དེའི་རྟགས་སུ་རྩ་མིག་དང་
རྒྱུ་ཞབས་གཟེར་ལ་དྲི་ཆུ་འགག་པ་དང༌། གཞུག་ཏུ་དུག་དེ་རྩར་བྱེར་བས་ཁྲག་སྐྱུག་ཅིང་སྣ་ཁྲག་འཛག་གོ །
མདོར་ན་གོང་དུ་བཤད་པ་དེ་ལ་སོགས་ཏེ་སྦྱོར་བ་མི་འདྲ་བ་སྣ་ཚོགས་པ་ལས་ནད་རིགས་ཀྱང་སྣ་ཚོགས་པ་བསམ་
ལས་འདས་པ་དུ་མ་འབྱུང་བར་འགྱུར་རོ། །
༤ ལྡོང་དུས་ཀྱི་སྒོ་ནས་བརྟག་པ།
（༡) ཞག་དུག
ལྡང་དུས་སྒོ་ནས་བརྟག་པ་ཞག་གི་དུག །སྦྱོར་བ་མ་སྨིན་རྫོའམ་རྐྱེན་ཕྲད་པས། །གློ་
བུར་ལངས་ཏེ་མ་ཞུ་ལྟ་བུ་འམ། །སྨུག་པོའམ་རིམས་ལྟར་ན་བ་ཕལ་ཆེར་སྟེ། །འཕྲལ་དུ་
མིག་ལོང་ལྕེ་མཆུ་འགས་པ་དང་། །རེངས་སམ་འགྱེལ་ཞིང་དྲན་པ་ཉམས་ཀྱང་སྲིད། །
ཅེས་པ་སྟེ། སྦྱར་དུག་གི་བྱེ་བྲག་བརྟག་ཐབས་ལས་ལྡང་དུས་ཀྱི་སྒོ་ནས་བརྟག་པ་ནི། ཞག་གི་དུག་ནི་སྦྱོར་
བ་དེ་ཁོང་དུ་མ་སྨིན་སྦྱོར་བའི་ངོ་བོ་རྣོ་མྱུར་ཅན་ནམ་ཡང་ན་དུག་ནད་དེ་སློང་བར་བྱེད་པའི་རྐྱེན་དང་ཕྲད་པས་
24



ལངས་མ་རན་པར་གློ་བུར་དུ་ལངས་ཏེ་མ་ཞུ་བ་ལྟ་བུའམ། སྨུག་པོའམ་རིམས་ལྟར་དུ་ན་བ་ཕལ་ཆེར་ལ་འབྱུང་སྟེ།
ཁ་ཅིག་འཕྲལ་དུ་མིག་ལོང་བ་དང་། ལྕེ་དང་མཆུ་འགས་པ་དང་། ལུས་རེངས་སམ་འགྱེལ་ཞིང་དྲན་པ་ཉམས་པ་
ཀྱང་འབྱུང་སྲིད་དོ། །
(༢) ཟླ་དུག
ཟླ་དུག་ཤ་སྐམས་སེན་མོའི་བཀྲག་མེད་ངལ། །མཆུ་སྐམ་སོ་ནག་མིག་འགྲིབ་རྣ་བ་
འུར། །ཁོང་སྤྲོ་ཚིགས་གཞི་སྨུག་པོའི་ཐིག་ལེ་འོང་། །ཞོ་འཐུངས་སྦོ་ཞིང་ཆང་འཐུངས་ཟ།
ཟི་མང་། །
ཞེས་པ་སྟེ། ཟླ་དུག་ནི་ཤ་སྐམས་ལ་སེན་མོའི་བཀྲག་མེད་ཅིང་ལུས་སེམས་ངལ་བ་དང༌། མཆུ་སྐེམ་ཞིང་སོ་
ནག་ལ་མིག་འགྲིབ་ཅིང་རྣ་བ་འུར་བ་དང༌། ཁོང་པ་སྦོ་ཞིང་ཚིགས་གཞི་རྣམས་ལ་ཁ་དོག་སྨུག་པོ་ཅན་གྱི་ཐིག་ལེ་
འོང་བ་དང་། ཞོ་འཐུངས་ན་ཁོང་སྦོ་ཞིང་ཆང་འཐུངས་ན་ཤེས་པར་ཟ་ཟི་མང་ངོ་། །
（༣) ལོ་དུག
ལོ་དུག་ ཤ་ སྐམས་ མཆིན་ པ་ འཕྱོངས་ནས་ ན། །སྤྲོ་ཐུང་ དུ་ སྙིང་ འདོད་ ཅིང་ རྣ་བ་
འུར། །མཁལ་མ་གྲང་ཞིང་ལྟོ་ཆེ་བག་རེ་རྡུལ། །སྲིན་བུ་ལྡོག་ཅིང་ཆང་འཐུངས་ལུས་ཉམ་
ཆུང་། །སོ་ན་རྩིབ་ལོགས་འཕོ་ཞིང་ལྟག་པ་དགྱེ། །གཉིད་མེད་ཕོ་བ་གཟེར་དང་ཟ་འཕྲུག་
བྱེད། །
ཅེས་པ་སྟེ། ལོ་དུག་ནི་ཤ་སྐམས་ལ་མཆིན་པ་འཕྱོངས་ནས་ན་ཞེས་ཐུར་དུ་ལྷུང་བའམ་འཕྱོངས་པ་ལྟར་ན་
བ་དང་། སྤྲོ་ཐུང་ལ་དོན་མེད་པར་ངུ་སྙིང་འདོད་ཅིང་རྣ་བ་འུར་པ་དང་། མཁལ་མ་གྲང་ཞིང་ལྟོ་བ་ཆེ་ལ་བག་རེ་སྟེ་
ཅུང་ཙམ་རེ་རྫུལ་བ་དང་། ལུས་ཀྱི་སྲིན་བུ་རྣམས་ལྡོག་ཅིང་ཆང་འཐུངས་པའི་ཚེ་ལུས་ཉམ་ཆུང་ཞིང་སོ་ན་བ་དང་།
རྩིབ་ལོགས་སོགས་ལ་གཟེར་འཕོ་ཞིང་ལྟག་པ་དགྱེ་བ་དང༌། གཉིད་མེད་ཅིང་ཕོ་བ་གཟེར་བ་དང་ཟ་འཕྲུག་བྱེད་
དོ། །
༥ བབས་ས་གནས་ཀྱི་སྒོ་ནས་བརྟག་པ།
བབས་ས་གནས་ཀྱི་སྒོ་ནས་བརྟག་པ་ནི། །སྙིང་ལ་བབས་ན་ལྕེ་ལྡིབ་ཤེས་པ་འཕྱོ། །
རྡུལ་ཆེ་ སྲིད་ པ་ མང་ ལ་ ཤུགས་ རིང་ བྱེད། །གློ་ བབས་ སྣ་ འགགས་ གཡལ་ ལ་ སྦྱིད་ པ་
འབྱུང་། །གློ་མང་གྲེ་བ་འཛེར་ལ་སྐྱིགས་བུ་མང་། །མཆིན་པར་བབས་ན་མིག་ཞུ་མཆིན་དྲི་
གཟེར། །མཁྲིས་སྨྱུག་མཚོགས་མ་ལྕི་ལ་ ཁ་ཆུ་འཛག །མཆེར་བབས་མཆུ་ན་སྦོ་ཞིང་རྩིབ་
ཐུང་ན། །སྣ་གདོང་གྲངས་ན་འགྱིང་ཞིང་ཚ་ན་འགྱུང་། །མཁལ་བབས་མཁལ་རྐེད་གྲང་



ཞིང་མཁལ་རྩ་ཁྲིད། །རྐང་པ་ལྕི་ལ་ཆུ་སྲི་རྣ་བ་འུར། །སྣོད་དུ་ལྷུང་ན་སྒྲེག་སྐྱུག་ཟས་མི་
འཇུ། །རྒྱུ་ལོང་སྦོ་འཁྲོག་ཚ་འགྱུང་འཁྲུ་བ་ཡིན། །ཤར་བབས་འགུལ་འཕྲིག་གྲིམས་ཆུང་
པགས་པ་སྔོ། །རྩ་གྲིམས་རྩ་རྣམས་འཁྲིད་འཁྱུག་སྦྲིད་པ་སྟེ། །ཆུ་བ་ལ་བབས་བཤུལ་རེངས་
ཡན་ལག་འཁུམ། །རུས་བབས་ཚིགས་པ་ན་ཞིང་མཉེས་ན་ཕན། །ཚིགས་ཁ་འཁོར་སྐྲངས་
བརྐྱང་བསྐུམ་དཀའ་བ་དང་། །རུས་པ་ཐམས་ཅད་སྐམ་ཁོལ་བྱེད་པ་ཡིན། །
ཞེས་པ་སྟེ། སྦྱར་དུག་གི་བྱེ་བྲག་བརྟག་ཐབས་ལས་བབས་སའི་གནས་ཀྱི་སྒོ་ནས་བརྟག་པ་ནི། སྙིང་ལ་
བབས་པར་གྱུར་ན་ལྕེ་ལྡིབ་ཅིང་ཤེས་པ་འཕྱོ་བ་དང་ལུས་རྡུལ་ཚེ་ཞིང་སྦྲིད་པ་མང་ལ་ཧུ་ཤུ་ཞེས་པའི་ཤུགས་རིང་བྱེད་
དོ། །གློ་བར་བབས་པར་གྱུར་ན་སྣ་འགགས་ཤིང་གཡལ་བ་སྟེ་ཟ་ལ་སྦྲིད་པ་འབྱུང་བ་དང་གློ་མང་ཞིང་གྲེ་བ་འཛེར་
ལ་སྐྱིགས་བུ་མང་ངོ༌། །མཆིན་པར་བབས་པར་གྱུར་ན་མིག་མདངས་ཉམས་ཏེ་མིག་ཞུ་བའམ་ཆུང་དུ་འགྲོ་བ་དང་།
མཆིན་དྲི་གཟེར་ལ་མཁྲིས་པ་སྐྱུག་ཅིང་མཚོགས་མ་ལྕི་ལ་ཁ་ཆུ་འཛག མཚེར་པར་བབས་ན་མཆུ་ན་ལ་ཁོང་པ་སྦེ་
ཞིང་རྩིབ་ཐུང་གཡོན་མ་ན་བ་དང་། སྣ་བུག་ཧར་གདངས་པ་དང་གྲངས་ན་ཕོ་མཆེར་འགྱིང་ཞིང་ཚ་ན་ཕོ་མཆེར་
སྔར་བཤད་ལྟར་འགྱུང་འགྱུང་ན་འོང་། མཁལ་མར་བབས་ན་མཁལ་རྐེད་གྲང་ཞིང་མཁལ་རྩ་ཁྲིད་ནས་ན་བ་དང་།
རྐང་པ་འདེགས་པར་ལྕི་ལ་ཆུ་སྲི་ཞིང་རྣ་བ་འུར་བ་དང་། སྣོད་དྲུག་གང་རུང་དུ་ལྷུང་ན་སྒྲེག་སྐྱུག་བྱེད་ལ་ཟས་མི་
འཇུ་ཞིང་རྒྱུ་ལོང་སྦོ་འཁྲོག་དང་ཚ་འགྱུང་འབྱུང་བྱེད་ཅིང་འཁྲུ་བ་ཡིན། ཤར་བབས་ན་འགུལ་ཞིང་འཕྲུག་འཕྲིག་
བྱེད་ཅིང་གྲིམས་ཆུང་བ་སྟེ་ཤ་སྒྲིམ་རྣམས་ལྷོད་པའམ་སྙི་མོར་གྱུར་བས་ཚིགས་གཞི་ལྷོད་ལ་པགས་མདོག་སྔོ་བ་དང་།
རྩར་བབས་ན་རྩ་རྣམས་གྲིམས་ཤིང་འཁྲིད་ལ་འཁྱུག་པ་དང་སྦྲིད་པའོ། །ཆུ་བ་ལ་བབས་པ་ནི་བཤུལ་ཤ་རེངས་ཤིང་
ཡན་ལག་རྣམས་འཁུམས་པའོ། །རུས་པར་བབས་ན་ཚིགས་པ་ན་ཞིང་མཉེས་ན་ཕན་སྙམ་བྱེད་པ་དང་། རྐང་
ལག་གི་ཚིགས་ཀྱི་ཁ་འཁོར་སྐྲངས་ཤིང་བརྐྱང་བསྐུམ་དཀའ་བ་དང་། རུས་པའི་རིགས་ཐམས་ཅད་སྐམ་ཁོལ་བྱེད་
དོ། །
༦ མཇུག་བསྡུ་བ།
དེ་ལྟར་བྱེ་བྲག་སོ་སོའི་ནད་རྟགས་རྣམས། །གཞན་དང་འཁྲུལ་ཕྱིར་ངེས་པ་རྙེད་
དཀའ་བས། །ཕྱི་ནང་གསང་རྟགས་གསུམ་གྱི་བར་ནས་འདོན། །དེ་ཡིས་འཁྲུལ་མེད་ངེས་
པར་གཏན་ལ་ཕེབས། །ཤིན་ཏུ་གསང་བའི་བརྟག་པ་འདི་ནི་གསང་། །བསེ་རུ་བོང་ང་
དཀར་པོ་ཨ་རུ་ར། །ཞིབ་བཏགས་ཆུས་སྦྱངས་ན་མ་འགའ་རུ་བཏང་། །ཆུ་དེ་སེམས་ཅན་
གང་བླུད་མང་ན་འཆི། །འདི་ནི་ཤིན་ཏུ་གསང་བའི་གསང་བའོ། །
ཞེས་པ་སྟེ། གོང་དུ་བརྗོད་པའི་སྦྱར་དུག་གི་བྱེ་བྲག་གི་བརྟག་པ་ལྔ་བོའི་རྟགས་རྣམས་ནད་གཞན་དང་
26



འཁྲུལ་བ་འབྱུང་བའི་ཕྱིར་ནད་ཀྱི་ངེས་པ་རྙེད་དཀའ་བས་ན་གོང་གི་སྦྱར་དུག་གི་སྤྱི་རྟགས་ཏེ་ཕྱི་རྟགས་དང་ནང་
རྟགས་གསང་རྟགས་གསུམ་གྱིས་བར་དོན་ཏེ་ཟུང་འབྲེལ་གྱིས་བརྟག་པ་སྦྱར་དུག་དེ་འཁྲུལ་མེད་ངེས་པར་གཏན་ལ་
འབེབས་ཐུབ། འོན་ཀྱང་དེ་དག་ཀུན་གྱིས་མ་རྟོགས་ན་སྦྱར་དུག་གི་ཤིན་ཏུ་གསང་བའི་བརྟག་ཐབས་ལ་བསྟེན་
ནས་ཤེས་དགོས། དེ་ནི་བསེ་རུ་དང་། བོང་ང་དཀར་པོ། ཨ་རུ་ར་བཅས་ཞིབ་བཏགས་ཕྱེ་མ་ཆུས་སྦྱངས་ལ་ན་མ་
འགའ་སྟེ་ནངས་མ་ཁ་ཤས་བཏང་རྗེས་ཀྱི་ནད་པའི་དྲི་ཆུ་སེམས་ཅན་གང་རུང་ལ་བླུད་པས། མང་ན་སེམས་ཅན་དེ་
འཆི་བ་དང་། ཉུང་ན་ན་བ་བཅས་བྱུང་ན་དུག་ཡིན་པར་ཐེ་ཚོམ་མི་དགོས། འདི་ནི་ཤིན་ཏུ་ནས་ཀྱང་གསང་བའི་
ནང་གི་གསང་བའི་བརྟག་ཐབས་ཁྱད་པར་ཅན་ཡིན་ནོ། །
གསུམ་པ། འཆི་ལྟས།
མི་ཐུབ་འཆི་ལྟས་ཤ་ཟད་མུར་གོང་རྗིབ། །དང་ག་འགགས་སམ་ཟས་སྐོམ་ཟོས་ཚད་
སྐྱུག །ལྕེ་རྙིལ་སེན་མོའི་བཀྲག་ཤོར་ལུས་སྟོབས་ཟད། །འབྲུམ་པ་ནག་པོས་ཁྱབ་དང་རྔམ་
པ་ཐུང་། །གནས་ལྔར་སྐྲངས་དང་སྨྱོ་དུག་སྨན་མི་ལེན། །ནང་གྲོལ་རུལ་འཁྲུ་ གསོན་ཁྲག་
འཁྲུ་སྐྱུག་བྱེད། །དེ་རྟགས་ལྡན་ན་མི་འཚོ་སྤང་བར་བྱ། །
ཞེས་པ་སྟེ། སྦྱར་དུག་གི་བརྟག་ཐབས་ལས་བཅོས་ཀྱང་མི་ཐུབ་འཆི་ལྟས་ནི་ཤ་ཟད་ཅིང་མུར་གོང་རྡིབ་པ་
དང་། དང་ག་འགགས་སམ་ཟས་དང་སྐོམ་ཟོས་ཚད་ཕྱིར་སྐྱུག་པ་དང་། ལྕེ་དང་སོ་རྙིལ་དང་སེན་མོའི་བཀྲག་
མདངས་ཤོར་ཞིང་ལུས་སྟོབས་ཟད་པ་དང་། ལུས་ལ་འབྲུམ་པ་ནག་པོས་ཁྱབ་པ་དང་། དབུགས་ཀྱི་རྔམ་པ་ཐུང་ལ་
གནས་ལྔ་ཞེས་ཕོ་བ་དང་། བྲང་གཞུང་། བཅུ་དྲུག་མདོ། མཆིན་གསང་། འདུས་སོ་བཅས་སྐྲངས་པ་དང་། སྨྱོ་
བ་དང་དུག་གི་སྨན་གང་བཏང་ཡང་མི་ལེན་ཞིང་། ནང་ཁྲོལ་རུལ་བའི་ཁུ་བ་འཁྲུ་བ་དང་ཡང་ན་གསོན་ཁྲག་སྟེ་ཁྲག་
རྗེན་པ་མདོག་མ་ཉམས་པ་དྲི་མནམ་པ་འཁྲུ་སྐྱུག་བྱེད་པ་རྣམས་ཀྱི་རྟགས་དང་ལྡན་ན་བཅོས་ཀྱང་མི་འཚོ་བས་སྤང་
བར་བྱ་དགོས་སོ། །
27



ས་བཅད་བཞི་པ། བཅོས་ཐབས།
དང་པོ། སྤྱིའི་བཅོས་ཐབས།
གསོ་བའི་ ཐབས་ ལ་ སྤྱི་ དང་ བྱེ་བྲག་གཉིས། །སྤྱི་ ལ་ དུག་ནད་སྨན་ གྱིས་ གསོ་ བ་
དང༌། །དུག་ནད་དུག་གིས་གསོ་དང་སྔགས་ཀྱིས་གསོ། །
ཞེས་པ་སྟེ། སྦྱར་དུག་གི་གསོ་ཐབས་ལ་སྤྱིའི་གསོ་ཐབས་དང་བྱེ་བྲག་གི་གསོ་ཐབས་གཉིས་ལས། དང་པོ་
སྤྱིའི་གསོ་ཐབས་ལའང་དུག་ནད་སྨན་གྱིས་གསོ་བ་དང་། དུག་ནད་དུག་གིས་གསོ་བ། དུག་ནད་སྔགས་ཀྱིས་གསོ་
བ་དང་བཅས་གསུམ་ཡོད།
༡ དུག་ནད་སྨན་གྱིས་བཅོས་པ།
དང་པོ་ཚ་སྦྱོར་གྲང་སྦྱོར་རྣམ་པ་གཉིས། །
ཞེས་པ་སྟེ། སྦྱར་དུག་སྤྱིའི་བཅོས་ཐབས་ལས་དང་པོ་དུག་ནད་སྨན་གྱིས་གསོ་བ་ལ། ཚ་སྦྱོར་གྱི་བཅོས་
ཐབས་དང་གྲང་སྦྱོར་གྱི་བཅོས་ཐབས་གཉིས་ཡོད།
（༡)ཚ་སྦྱོར་གྱི་བཅོས་ཐབས།
ཚ་སྦྱོར་གསར་རྙིང་ལུས་ཟུངས་སྟོབས་དང་སྦྱར། །གང་ཡང་དང་པོ་སྨན་གྱིས་གཞི་
བཟུང་ལ། །ཟུངས་བཟང་གསར་པ་བསྡུ་བསད་སྦྱང་བས་བཅོས། །ཟུངས་ངན་རྙིངས་ན་
བསྡུ་བསད་ཆིག་ཆོད་བྱ། །
ཞེས་པ་སྟེ། ཚ་སྦྱོར་གསོ་བར་ཡང་ནད་གསར་རྙིང་དང་། ལུས་ཟུངས་སྟོབས་བཟང་
ངན་གྱི་བབས་དང་སྦྱར་ནས་བཅོས་དགོས་ཀྱང་གསར་རྙིང་གང་འདྲའི་རིགས་ཀྱང་བཅོས་
ཚུལ་ནི་དང་པོ་སྨན་གྱིས་གཞི་བཟུང་ལ། ལུས་ཟུངས་བཟང་བ་དང་ནད་གསར་པ་ཡིན་ན་
དང་པོ་བསྡུ། བར་དུ་བསད། ཐ་མ་སྦྱང་བས་བཅོས་དགོས་ལ། ཟུངས་ངན་ཞིང་ནད་རྙིང་
པ་ཡིན་ན་བསྡུ་བསད་སོ་སོར་མི་བྱ་བར་ཆིག་ཆོད་བྱ་དགོས་ཏེ།
ཀ སྨན་གྱིས་གཞི་བཟུང་བ།



དང་པོ་ཚོགས་བསགས་གནོད་པའི་གདོན་ཡང་བཅོས། །སྔ་དྲོ་ཟས་བསྲུང་ཕྱི་དྲོ་ནན་
ཏུར་བསྐྱེད། །ཉ་ཕག་བཤུལ་ཤ་སྔོ་ངད་རུལ་སྒྱུར་སྤང་། །བ་ལང་གནའ་དགོ་ཤ་གསར་ཁུར་
མངས་དང་། །འབྲས་དང་ཡོས་ཐུག་ཇ་དང་ཆུ་བསིལ་བསྟེན།ཟུངས་ངན་དྲོད་ཆུང་རྒས་
ལ་ལུག་ཤ་གསར། །སྐམ་ཡིབ་ཆང་གསར་ཚོད་དང་སྦྱར་ཞིང་བཏང་། །མེ་ཉི་ངལ་དུབ་ཉལ་
པོ་བཞོན་པ་དང་། །སྨྲ་བརྗོད་རླན་གྲངས་ཉིན་གཉིད་སྤང་བར་བྱ། །ཚད་པ་ཅན་ལ་ཨ་རུ་
གསེར་མདོག་ཐང་། །གྲང་བ་ཆེ་ལ་འབྲས་གསུམ་པི་པི་ལིང་། །ཁྱོར་ རེ་སྔ་དྲོ་ཞག་བདུན་
བར་དུ་བསྟེན། །དེ་ཡིས་འདུ་བ་སྙོམས་ཤིང་ནད་ཟུངས་འབྱེད། །རྡུལ་ཆད་ལུས་ཡང་དང་
ག་བདེ་བ་དང༌། །བྱ་བ་ནུས་སྙམ་བྱེད་ན་སྨིན་པ་ཡིན། །དེ་ནས་མ་བྱེར་གསར་ལ་བསྡུ་མི་
དགོས། །རྙིངས་ཤིང་བྱེར་བར་གྱུར་ན་བསྡུ་བ་གཅེས། །
ཞེས་པ་སྟེ། སྦྱར་དུག་སྤྱི་བཅོས་ལས་དུག་ནད་སྨན་གྱིས་གསོ་བའི་ནང་གསེས་ཚ་སྦྱོར་གྱི་བཅོས་ཀྱི་དང་པོ་
སྨན་གྱིས་གཞི་བཟུང་བ་ནི། དེ་ལའང་དང་པོ་སྔོན་གྱི་ལས་དང་འཕྲལ་རྐྱེན་གྱི་ཉེས་པ་ཞི་བའི་ཕྱིར་དངོས་བསྟན་དུ་
རིམ་གྲོ་ཚོགས་བསགས་པ་དང་། ཤུགས་བསྟན་དུ་སྒྲིབ་པ་སྦྱངས་ཤིང་གནོད་པའི་གདོན་ཡང་གང་ལ་གང་འཚམ་
པའི་ཡས་ཀྱིས་བཅོས་ལ། སྨན་འཇུ་བའི་ཕྱིར་སྔ་དྲོ་ཟས་བསྲུང་ཞིང་ཕྱི་དྲོ་ཁ་ཟས་ལ་ནན་ཏུར་བསྐྱེད་ཅེས་ཤུགས་
ཆེར་ཟ་དགོས་མོད། འོན་ཀྱང་ཉ་ཕག་ཤ་དང་བཤུལ་ཤ་སྟེ་རྟ་རྐྱང་སོགས་ཀྱི་ཤ་དང་སྔོ་ངད་དང་རུལ་བ་དང་སྐྱུར་པོ་
རྣམས་སྤང་ནས། བ་ལང་དང་གནའ་བ། དགོ་བ་སོགས་ཀྱི་ཤ་གསར་པ་དང་ཁུར་མང་ཀྱི་ཚོད་མ། འབྲས་དང་
ཡོས་ཀྱི་ཐུག་པ། ཇ་སྡོར་འཇམ་དང་ཆུ་བསིལ་རྣམས་བསྟེན་དགོས། གལ་ཏེ་ཟུངས་ངན་པའམ་ཕོ་བའི་མེ་དྲོད་
ཆུང་བ། ཡང་ན་རྒས་པའི་རིགས་བཅས་ཡིན་ན། ལུག་ཤ་གསར་པ་དང་། སྐམ་ཤ་ཡིབ་ཙམ་རྙིང་པ། ཆང་
གསར་རྣམས་ལུས་ཟུངས་དང་མེ་དྲོད་ཀྱི་ཚོད་དང་སྦྱར་ནས་བཏང་བ་དང་། སྤྱོད་ལམ་དུ་མེ་དང་ཉི་མ། ངལ་དུབ་
ཀྱི་རིགས་སུ་གྱུར་པ་དང་། ཉལ་པོ་སྤྱོད་པ། ཞོན་པ་རྟ་སོགས་བཞོན་པ་དང་། སྨྲ་བརྗོད་མང་པོ་དང་། རློན་
གྲངས་དང་། ཉིན་མོའི་གཉིད་རྣམས་སྤང་བར་བྱའོ། །དེ་ཡང་དུག་ནད་ཚད་པ་ཅན་ལ་ཨ་རུ་གསེར་མདོག་གི་
ཐང་དང་། དུག་ནད་གྲང་བ་ཤས་ཆེ་བ་ལ་འབྲས་བུ་གསུམ་དང་པི་པི་ལིང་གི་ཐང་ཁྱོར་བ་གང་རེ་སྔ་དྲོ་ཞག་བདུན་
གྱི་བར་དུ་བསྟེན་ན། དེས་འདུ་བ་སྙོམས་ཤིང་ནད་དང་ཟུངས་སོ་སོར་འབྱེད་དེ། དེའི་རྟགས་སུ་རྔུལ་ནག་ཆད་པ་
དང་། ལུས་ཡང་ཞིང་དང་ག་བདེ་བ། བྱ་བ་ཞེས་ལས་སོགས་བྱེད་ནུས་པ་སྙམ་བྱེད་ན་སྨིན་པ་ཡིན། དེ་ནས་ནད་
མ་བྱེར་བ་དང་ནད་གསར་པ་ལ་བསྡུ་མི་དགོས་ལ། ནད་རྙིངས་ཤིང་བྱེར་བར་གྱུར་ན་བསྡུ་བ་ཉིད་གཅེས་པ་ཡིན་
ནོ། །
29



ཁ བསྡུ་བསད་སྦྱང་བས་བཅོས་པ།
ཁ༡ བསྡུ་བའི་ཐབས། །
སྡུད་བྱེད་སྨན་ལ་སྤྱི་དང་བྱེ་བྲག་གཉིས། །
ཞེས་པ་སྟེ་སྦྱར་དུག་སྡུད་བྱེད་སྨན་བཤད་པ་ལ་སྤྱིའི་བསྡུ་ཐབས་དང་བྱེ་བྲག་གི་བསྡུ་ཐབས་བཅས་གཉིས་
ཡོད་པ་ལས་དང་པོ་སྤྱི་ལའང་བཞི་སྟེ། སྡུད་སྨན་དང་འདུས་རྟགས་དང་། ལོག་གནོན་དང་བསྡུ་བསད་ཀྱི་དཔེ་
དོན་བསྟན་པ་དང་བཞི་ཡོད།
ཁ༡.༡ སྤྱིའི་བསྡུ་ཐབས།
ཁ༡. ༡.༡ སྡུད་སྨན་གྱི་སྦྱོར་བ།
དང་པོ་ལུག་ཁྲག་འོ་མ་གཉིས་བཅོས་ལ། །དེ་ལ་ལུག་རུ་ཁ་ཚར་བཏབ་པས་སྡུད། །
ཡུངས་ཀར་བོང་ང་རེ་རལ་ཨ་རུ་ར། །ཛཱ་ཏི་ནཱ་ག་པུཥྚ་བ་ལང་ཁྲག །ལྕུམ་རྩ་ཀླད་པ་མ་
རུལ་ཚྭ་དང་སྦྱར། །མི་ཕྱུགས་གསོན་ཁྲག་ལྡུམ་གསུམ་བར་ཤུན་དང་། །ཆུ་ཆུང་ཡུངས་ཀར་
ཕྱེ་མ་སྦྱར་ལ་བཏང་། །དཀར་པོ་ཆིག་ཐུབ་དབང་པོ་ལག་པ་དང་། །ཡུངས་དཀར་ཕག་
ཁྲག་བི་ཥ་ཀ་ར་སྦྱར། །ཕག་ཁྲག་དབང་པོ་ལག་པ་ཡུངས་དཀར་དང་། །ཀླད་པ་སྦྱོར་ཏེ་མ་
འདུས་བར་དུ་བཏང་། །
ཞེས་པ་སྟེ། སྦྱར་དུག་སྡུད་བྱེད་ཀྱི་སྨན་ནི། ལུག་གི་ཁྲག་དང་འོ་མ་གཉིས་ལེགས་པར་བཙོས་ལ། དེ་ལ་
ལུག་རུ་སྨུག་པོ་ཁ་ཚར་བཏབ་པས་སྡུད། ཡང་ན་ཡུངས་ཀར། བོང་ང་དཀར་པོ། རེ་རལ། ཨ་རུ་ར། ཛཱ་ཏི་དང་
ནཱ་ག་པུཥྛ། བ་ལང་གི་ཁྲག་དང་། ལྕམ་རྩི། དུད་འགྲོ་གང་རུང་གི་ཀླད་པ་མ་རུལ་བ། ལན་ཚ་བཅས་སྦྱར་བ་
བཏང་། ཡང་ན་མི་ཕྱུགས་གང་རུང་གི་གསོན་ཁྲག་དང་། སེ་རྒོད། འོམ་བུ། སྐྱེར་བ་བཅས་ཀྱི་བར་ཤུན་དང་།
ཆུ་ཆུང་བ། ཡུངས་དཀར་ཕྱེ་མ་རྣམས་སྦྱར་ལ་བཏང་། ཡང་ན་དཀར་པོ་ཆིག་ཐུབ་( ཅེས་སྐབས་འདིར་མོན་
སོགས་རོང་ཆེན་དུ་སྐྱེས་པ་སྒ་རྒོད་འདྲ་ལ་རོ་ཁ་བ་དེ）རིལ་མ་ཙམ་དང་། དབང་པོ་ལག་པ། ཡུངས་ཀར། ཕག་
ཁྲག བི་ཥ་སྟེ་བཙན་དུག་ནས་ཕྱེད་ཙམ་དང་ཀ་ར་རྣམས་སྦྱར་བ་དང་། ཡང་ན་ཕག་གི་ གསོན་ཁྲག་དང་།
དབང་པོ་ལག་པ། ཡུངས་དཀར། ལུག་གི་ཀླད་པ་མ་རུལ་བ་རྣམས་སྦྱར་ཏེ་མ་འདུས་ཀྱི་བར་དུ་བཏང་དགོས།
ཁ༡. ༡.༢ འདུས་པའི་རྟགས།
འདུས་རྟགས་ལུས་ལྕི་སྐྱིད་སྐྱུར་དང་ག་འགག །ཁ་ལྕེ་སྐམ་ལ་ཕོ་བ་ཚ་རུབ་བྱེད། །
ཅེས་པ་སྟེ། སྦྱར་དུག་ལ་བསྡུ་སྨན་བཏང་བས་འདུས་པའི་རྟགས་སུ་ལུས་ལྕི་ཞིང་སྐྱིད་པ་སྐྱུར་ལ། དང་ག་
འགག་པ་དང་། ཁ་དང་ལྕེ་སྐམ་ལ་ཕོ་བའི་ནང་ཚ་རུབ་བྱེད་དོ། །
ཁ༡. ༡. ༣ ལོག་གནོན།
30



དེ་རྟགས་ མེད་ན་མ་ འདུས་སྨན་ཐུན་ བསྐྱེད། །ཕོ་ བར་རུས་དུགས་རྒྱུ་ཞབས་ བྱེ་
དུགས་བྱ། །མཐིལ་བཞི་བསྐུ་མཉེ་མན་ངག་རིལ་བུ་བཏང་། །
ཞེས་པ་སྟེ། གོང་བཤད་འདུས་རྟགས་དེ་དག་མེད་ན་དུག་ནད་མ་འདུས་པ་ཡིན་པས། སྡུད་བྱེད་ཀྱི་སྨན་
རྣམས་ཐུན་ཆེན་བསྐྱེད་ལ་བཏང་ཞིང་། ཕོ་བར་རུས་པའི་དུགས་དང་རྒྱུ་ཞབས་ལ་བྱེ་མའི་དྲོད་དུགས་བྱ་ཞིང་།
རྐང་ལག་གི་མཐིལ་བཞིར་བྱུག་པའི་བསྐུ་མཉེ་བྱེད་པ་དང་། མན་ངག་རིལ་བུ་སྟེ་བཙན་དུག བོང་དུག་དང་ར་
དུག་བཅས་དུག་སྣ་གསུམ་ཆ་གསུམ་དང་། ཨ་རུ་ར་ཆ་བདུན་བཅས་བྱིས་པ་ནད་མེད་ལོ་བརྒྱད་ཅན་གྱི་དྲི་ཆུར་
སྦྱར་བའི་རིལ་བུ་བཏང་དགོས།
ཁ༡. ༡.༤ སྡུད་བསད་ཀྱི་དཔེ་དོན།
དེ་ཡིས་འདུས་ནས་གཉེན་པོའི་སྨན་གྱིས་བསད། །མ་འདུས་བསད་པ་རི་དྭགས་ཐང་
འདེད་འདྲ། །བྱེར་བ་མི་གསོད་བཅོས་དཀའ་ཡུན་དུ་སྦྱོང་། །འདུས་ན་མེ་སྟེང་ཆུ་བཞིན་
ཆོམས་པ་སྐྱེན། །
ཞེས་པ་སྟེ། བསྡུ་སྨན་གྱིས་དུག་དེ་བསྡུས་རྗེས་གཉེན་པོའི་སྨན་གྱིས་གསོད་དགོས་མོད། འོན་ཏེ་དུག་མ་
འདུས་པར་གཉེན་པོའི་སྨན་བཏང་བ་ནི་རི་དྭགས་ཐང་དུ་འདེད་པ་དང་འདྲ་སྟེ། དུག་དེ་གཞན་གནས་སུ་བྱེར་
བར་གྱུར་ནས་མི་གསོད་ཅིང་བཅོས་དཀའ་ལ་ཡུན་རིང་དུ་སྦྱོང་ཞེས་དུག་ནད་ཀྱིས་ཡུན་རིང་པོར་མནར་བར་འགྱུར་
རོ། །སྦྱར་དུག་དེ་སྡུད་སྨན་གྱིས་བསྡུས་རྗེས་གཉེན་པོས་གསོད་པ་ནི་དཔེ་མེ་སྟེང་དུ་ཆུ་བླུགས་པ་བཞིན་ཚོམས་པ་
སྐྱེན་ཞེས་འཕྲལ་དུ་འཛོམས་ཐུབ་བོ། །
ཁ༡. ༢ བྱེ་བྲག་གི་བསྡུ་ཐབས།
བྱེ་བྲག་སོ་སོའི་སྡུད་བྱེད་བསྟན་པ་ནི། །ཛཱ་ཏི་གུར་ཀུམ་ལྕུམ་རྩ་ལི་ཤི་ཡིས། །ཉེས་པ་
གསུམ་ལ་བབས་པ་སྡུད་པར་བྱེད། །མ་ནུ་བཞི་ཐང་སྟོད་དུ་བྱེར་བ་སྡུད། །གྲོ་སྲན་བོང་
ཁྲག་སྣོད་བཞིར་བྱེར་བ་སྡུད། །ཚར་འབྲུམ་བཞི་པས་ཡན་ལག་བྱེར་བ་སྡུད། །ཁྲ་མེན་སྦྱོར་
བས་ཚིགས་ལ་བྱེར་བ་སྡུད། །རྒྱལ་བློན་གསུམ་གྱིས་གྲེ་བར་བྱེར་བ་སྡུད། །ཏིག་ཏ་གསུམ་
པས་སོ་ལ་བྱེར་བ་སྡུད། །
ཅེས་པ་སྟེ། བྱེ་བྲག་ཏུ་ནད་སོ་སོའི་སྡུད་བྱེད་ཀྱི་གཉེན་པོའི་སྨན་ནི། རླུང་ལ་ཛཱ་ཏི། མཁྲིས་པར་གུར་ཀུམ།
བད་ཀན་ལ་ལྕུམ་རྩ། འདུས་པ་ལ་ལི་ཤི་བཏང་བས་སྨན་དེ་དག་སོ་སོས་རང་རང་གི་ནད་དེ་སྡུད་པར་བྱེད། མ་ནུ་
བཞི་ཐང་གིས་སྟོད་དུ་བྱེར་བ་དག་སྡུད། གྲོ་དང་སྲན་མའི་འབྲུ་དང་བོང་བུའི་གསོན་ཁྲག་གིས་ཕོ་བ་དང་མཁྲིས་པ།
རྒྱུ་མ་དང་ལོང་ཀ་བཅས་སྣོད་བཞིར་བྱེར་བ་སྡུད། ཚར་འབྲུམ་དང་། མི་དང་དོམ་གྱི་མཁྲིས་པ། དབང་ལག་
བཅས་ཚར་འབུམ་བཞི་པས་ཡན་ལག་ལ་བྱེར་བ་སྡུད། དཀར་ཕྲ་མེན། ར་མཆེར་དང་། རྟ་སྙིང་། མཁལ་མ་ཞོ་
༣



ཤ སྙིང་ཞོ་ཤ་བཅས་ཁྲ་མེན་སྦྱོར་བས་ཚིགས་རྣམས་ལ་བྱེར་བ་སྡུད། ག་བུར། ཅུ་གང་དང་གུར་ཀུམ་བཅས་རྒྱལ་
བློན་གསུམ་གྱི་སྦྱོར་བས་གྲེ་བར་བྱེར་བ་སྡུད། ཏིག་ཏ་དང་སླེ་ཏྲེས་གསེར་གྱི་མེ་ཏོག་བཅས་ཏིག་ཏ་གསུམ་པས་སོ་
ལ་བྱེར་བ་སྡུད་པ་ཡིན་ནོ། །
ཁ༢ བསད་པའི་ཐབས། །
འདུས་ནས་བསད་ཐབས་རྣམ་པ་ གསུམ་ཡིན་ཏེ། །སྔོ་སྦྱོར་རྩི་སྦྱོར་རིན་པོ་ཆེ་དང་
གསུམ། །
ཞེས་པ་སྟེ། དེ་ལྟར་བྱས་ཏེ་སྦྱར་དུག་འདུས་པར་གྱུར་ནས་གསོད་པའི་ཐབས་ལ་ཡང་རྣམ་པ་གསུམ་ཡོད་
དེ། སྔོ་སྦྱོར་གྱིས་བསད་པ་དང་། རྩི་སྦྱོར་གྱིས་བསད་པ་དང་། རིན་པོ་ཆེས་བསད་པ་དང་བཅས་གསུམ་མོ། །
ཁ༢. ༡ སྔོ་སྦྱོར། །
སྟོབས་བཟང་ཚད་པ་ཆེ་ལ་ཕོ་བ་བཟང་། །གཉེན་པོ་བདུད་རྩི་སྔོ་སྦྱོར་བསྔགས་པ་
ཡིན། །རེ་རལ་ཧོང་ལེན་འོམ་བུ་སྤང་རྩི་དོ། །འཁོར་དུ་རྣམ་པར་སེར་པོ་ཁྲག་རྐང་དང་། །
ཏིག་ཏ་སྤང་རྒྱན་སྐྲ་བཟང་གང་ག་ཆུང་། །ར་མཉེ་བསྐོལ་ཁུ་སུམ་ཡར་ཡུན་དུ་བསྟེན། །ཚ་
བ་ཤིན་ཏུ་ཞེན་ཆེ་རྣམ་པར་དང་། །རེ་རལ་སྤང་རྩི་འོམ་བུ་ཧོང་ལེན་དང་། །ཏིག་ཏ་གཙོ་
བོ་དྲུག་པ་དེ་ཡི་ འཁོར། །བྲག་ཞུན་ བོང་ང་ཞིབ་ བཏགས་གྲངས་ བསིངས་བྱ། །གང་ ལ་
བབས་པའི་ཁ་འཛིན་གྲོགས་དང་བཅས། །འཇུ་ཚོད་སྒྱུར་ལ་མ་བརྗེད་རྒྱུན་པར་བཏང་། །
འཇུ་དཀའོ་ སྐབས་ སུ་ རྒྱམ་ཚྭ་ གསུམ་ པ་བསྟན། །ཚ་ སྟོབས་ཆག་ གམ་ འོན་ཏེ་སྣོད་དུ་
འདུས། །ཨ་རུ་ལྕམ་རྩ་དུར་བྱིར་བསྣན་ ལ་སྦྱང་། །ཡང་ ན་གཙོ་བོ་དྲུག་དང་ སྤང་རྒྱན་
དཀར། །སེ་སྐྱེར་བྲག་སྤོས་ཐ་རམས་གང་ག་ཆུང་། །གང་བབས་ཁ་འཛིན་བཅས་པ་ཐང་དུ་
བཏང་། །ཡང་ན་སྔོ་ཡི་མང་སྦྱོར་ཐུན་མོང་བ། །གཙོ་བོ་གཉེན་པོ་གྲོགས་དང་དམག་མིར་
བཅས། །ཕྱག་བརྙན་ཁ་འཛིན་བཅས་པའི་སྦྱོར་བ་ལ། །ནད་གཞི་དོན་སྣོད་ཤ་རྩ་རུས་པ་
དང་། །གྲེ་བ་གང་ལ་བབས་པའི་ སྣ་ཁྲིད་སྦྱར། །བསྡུས་གྲངས་ཡུན་རིང་སུམ་ཡར་བཏང་
བར་བྱ། །དེ་ལ་སོགས་པའི་སྔོ་སྦྱོར་གང་ལ་ཡང་། །དུག་འདོན་ནུས་སྐྱེད་ལུས་ཟུངས་སྲུང་
བ་གཅེས། །ཐར་རྗེས་འཁྲུར་མ་འདོད་ན་གྲོགས་པོ་བསྣན། །གཟེར་ཟུག་གང་བྱུང་གཙོ་བོ་
དྲུག་གིས་བསྡུ། །ཚ་བ་ཆོམས་དཀའ་དེ་རྣམས་གང་ལ་ཡང་། །སྦལ་རྒྱབ་མཚལ་དང་རྣམ་
པར་ཁ་ཚར་གདབ། །ནད་ཀྱིས་སྨན་བླངས་ལུས་ཡང་དང་ག་བདེ། །སྙིང་རྩ་སེང་ན་ནད་
མགོ་ནོན་པ་ཡིན། །ཡང་ན་བསླང་ནས་འཕྲལ་དུ་འཐབ་པ་ལ། །རྗེས་ལ་གོང་གི་རྟགས་
ལྡན་ཕལ་ཆེར་འབྱུང་། །བསྲིངས་ཀྱིན་གནོད་ན་མི་འཕྲོད་སྤང་བར་བྱ། །
32



ཞེས་པ་སྟེ། སྦྱར་དུག་གསོད་བྱེད་ལས་སྔོ་སྦྱོར་བསྟེན་ཡུལ་ནི་ལུས་སྟོབས་བཟང་ཞིང་ཚད་པ་ཆེ་ལ་ཕོ་བའི་མེ་
དྲོད་བཟང་བ་ལ། གཉེན་པོ་བདུད་རྩི་ལྟ་བུའི་སྔོའི་སྦྱོར་བ་དག་བསྔགས་པ་ཡིན། དེ་ནི་རེ་རལ། ཧོང་ལེན།
འོམ་བུ། སྤང་རྩི་དོ་བོ་སྟེ་གཙོ་བོ་བཞི་ཆ་ཆེར་སྐྱེད་ལ་འཁོར་སྨན་དུ་རྣམ་པར་ཏེ་ཡུ་གུ་ཤིང་སེར་པོ། ཁྲག་རྐང་སྟེ་
མྱང་རྩི་སྤྲས། ཏིག་ཏ། སྤང་རྒྱན་དཀར་པོ། སྐྱ་བཟང་གང་ག་ཆུང༌། ར་མཉེ་རྣམས་བསྐོལ་བའི་ཁུ་བ་ལན་
གསུམ་ཡར་ཞེས་ཉིན་རེར་ཐེངས་གསུམ་རེ་ཡུན་རིང་དུ་བསྟེན་དགོས། ཚ་བ་ཤིན་ཏུ་ཞེན་ཆེ་བ་ལ་ནི་ཡུ་གུ་ཤིང་
དང་། རེ་རལ། སྤང་རྩི་དོ་བོ། འོམ་བུ། ཧོང་ལེན། ཏིག་ཏ་བཅས་གཙོ་བོ་དྲུག་པ་དང་། དེའི་འཁོར་དུ་བྲག་
ཞུན་དང་བོང་ང་དཀར་པོ་རྣམས་ཞིབ་ཏུ་བཏགས་པ་ཆུ་ལ་གྲངས་བཅིངས་ཞེས་ཆུ་གྲང་དུ་ཁུ་བ་ཐོན་པ་སྦྱང་བ་དེར་
ཁ་འཛིན་ནི། དོན་ལ་བཟང་པོ་དྲུག ཤ་ལ་ཨ་རུ་ར། རུས་ལ་སྟབ་སེང་། རྩེ་ལ་དོམ་མཁྲིས་ཀྱི་གྲོགས་དང་བཅས་
པ་ཕོ་བའི་འཇུ་ཚོད་དང་སྦྱར་ལ་རྒྱུན་པར་བཏང་། གལ་ཏེ་འཇུ་བར་དཀའ་ན་སྐབས་སྐབས་སུ་རྒྱམ་ཚྭ་གསུམ་པ་ཕྱི་
རྒྱུད་ལྟར་བསྟེན་དགོས། བསད་སྨན་དེ་རྣམས་བཏང་རྗེས་ཚ་བའི་སྟོབས་ཆག་གམ་ཡང་ན་དུག་དེ་སྣོད་དུ་འདུས་
པའི་རྟགས་བྱུང་ན། ཨ་རུ། ལྕུམ་རྩ། དུར་བྱིད་རྣམས་བསྣན་ལ་སྦྱང་བའམ། ཡང་ན་གོང་གི་གཙོ་བོ་དྲུག་པ་
དང་། དེའི་སྟེང་སྤང་རྒྱན་དཀར་པོ། སེ་རྒོད་དང་། སྐྱེར་ཤུན། བྲག་སྤོས། ཐ་རམ། གང་ག་ཆུང་རྣམས་ལ་
གང་བབས་ཀྱི་ཁ་འཛིན་ནི་སྙིང་ལ་སྙིང་ཞོ་ཤ གློ་ལ་སྲོ་ལོ། མཆིན་པར་གུར་ཀུམ། མཆེར་པར་ཀ་ཀོ་ལ། མཁལ་
མ་ལ་ཙིཏྲ་ཀ ཤ་ལ་ཡུང་བ། རུས་པ་ལ་སྤྱི་ཞུར། རྩ་ལ་འབྲི་ཏ་ས་འཛིན་བཅས་པ་རྣམས་ཐང་དུ་བཏང་། ཡང་ན་
སྔོ་ཡི་མང་སྦྱོར་ཐུན་མོང་གི་སྦྱོར་བ་བསྟེན་དགོས་ཏེ། དེ་ནི་སྔོ་གཙོ་བོ་དྲུག་དང་། གཉེན་པོ་དང་། གྲོགས་དང་
དམག་མིར་བཅས་པ་ཡིན། སྔོ་གཙོ་བོ་དྲུག་ནི་གོང་གི་གཙོ་བོ་དྲུག་པ་དང་། གཉེན་པོ་ནི་བོང་ང་དཀར་སེར་
དམར་གསུམ། ཨ་བ། ཁུར་རྩེ་བཅས་ལྔ་དང་། གྲོགས་ནི་གང་ག་ཆུང་། སྟག་ཤ ལུག་མིག བྱི་ཚེར། གོ་སྙོད།
པར་པ་ཏ། ཁྲག་རྐང་སྟེ་མྱང་སྤྲས་བཅས་བདུན་དང་། དམག་མི་ནི་སྲོ་ལོ་དཀར་པོ། རེ་སྐོན། ཀྱི་ལྕེ་དཀར་པོ།
དེ་བ། སུམ་ཅུ་ཏིག དར་ཡ་ཀན། སྒོང་ཐོག་པ། ལྕང་ནག་བཅས་བརྒྱུད་དང་། ཕྱག་བརྙན་ཞེས་འཁོར་གཡོག་
གི་ཁ་འཛིན་ནི་སེ་རྒོད། སྐྱེར་ཤུན། ལུག་རུ་སྨུག་པོ་བཅས་གསུམ་དང་། པྲི་ཡང་ཀུ ལྕགས་ཕྱེ། སྲོ་ལོ། ཨ་ཀྲོང་།
སྟར་བུ་སྟེ་ལྔ་དང་བཅས་པའི་སྦྱོར་བ་དེ་སྟེང་ལ་ནད་གཞིའི་ཁ་འཛིན་རླུང་ལ་རུ་རྟ། མཁྲིས་པ་ལ་གསེར་མེ། བད་
ཀན་ལ་མ་ནུ། ཁྲག་ལ་བ་ཤ་ཀ ཆུ་སེར་ལ་སེང་སྡེང་། དོན་ལ་བཟང་པོ་དྲུག དེ་ཡང་སྨན་འདི་སྣོད་ལ་དང་པོ་མ་
སྨིན་པ་དང་ཐ་མ་གྲང་བ་སྐྱེས་ན་བཏང་ཞིང༌། བར་ཏུ་ཚ་བ་འབྱུང་དུས་སུ་མི་བཏང་། སྦོ་འཁྲོག་བྱེད་ན་སེ་འབྲུ་
དང་སྒ་པི་ཕོ་གསུམ་བསྣན་པ་དང་། ཤ་ལ་ཨ་རུ་ར་དང་ཡུང་བ། རྩི་ལ་དོམ་མཁྲིས་དང་འབྲི་ཏ་ས་འཛིན། རུས་པ་
ལ་སྦལ་རྒྱབ་དཀར་སྨུག་གཉིས། གངས་ཐིགས། མཉྫིར་དང་མཚལ། གྲེ་བ་ལ་ལི་ཤི་དང་སྤང་རྒྱན་དཀར་པོ། ཨ་
རུ་ར་རྣམས་གང་ལ་བབས་པའི་སྣ་ཁྲིད་སྦྱར་ཞིང་བསྡུས་ཐང་གྲང་མོ་ཡུན་རིང་དུ་གསུམ་ཡར་བཏང་། དེ་ལ་སོགས་
པའི་སྦྱར་དུག་བསད་སྨན་གྱི་སྔོ་སྦྱོར་གང་ལ་ཡང་པི་པི་ལིང་དང་བྲག་ཞུན་གཉིས་ཀྱིས་དུག་འདོན་ཞིང་། སྐྱུ་རུས་



ནུས་པ་སྐྱེད་པ་དང་། ཨ་རུས་ལུས་ཟུངས་བསྲུང་བ་གཅེས་ཤིང་། བཤད་མ་ཐག་པའི་ཐང་བཏང་རྗེས་སུ་འཁྲུར་མ་
འདོད་ན་ཚད་མགོ་ཆོགས་ནས་གྲོགས་པོ་ལྕམ་རྩ། དུར་བྱིད། ཨ་རུ་མཆུ་རིང་བསྣན་པ་དང་། གཟེར་ཟུག་གང་
དུ་བྱུང་ཡང་གཙོ་བོ་དྲུག་གིས་བསྡུ། ཚ་བ་འཇོམས་པར་དཀའ་ན་སྔོ་དེ་རྣམས་གང་ལ་ཡང་སྦལ་རྒྱབ་དཀར་སྨུག་
གང་རིགས་དང་། མཚལ། རྣམ་པར་སྦྱོར་ཚད་དངོས་ལ་སོང་ཡང་ཁ་ཚར་དུའང་གདབ་པའི་བོངས་ཆེར་བཏང་།
དེ་ནས་ནད་ཀྱིས་སྨན་བླངས་ཏེ་སྨན་བཏང་རྗེས་ཀྱི་སྐྱུགས་སོགས་མེད་པར་ལུས་ཡང་ཞིང་དང་ག་བདེ་བ་དང་།
སྙིང་རྩ་སེང་( ཞེས་སེམས་རྩེ་གསོས་ཏེ་ཡང་སེང་སེང་བྱེད་)པ་བཅས་ཀྱི་རྟགས་ཐོན་ན་གཉེན་པོས་ནད་ཀྱི་མགོ་
ནོན་པའི་རྟགས་ཡིན། ཡང་ན་སྨན་དེ་དག་གིས་ནད་བསླང་ནས་འཕྲལ་དུ་སྨན་དང་ནད་འཐབ་པ་ལ། རྗེས་ལ་
གོང་དུ་བཤད་མ་ཐག་གི་རྟགས་དང་ལྡན་པའམ་ཕལ་ཆེར་འབྱུང་བ་ཡིན་ནའང་ནད་མགོ་ནོན་པའམ་ནད་སྨན་
འཕྲོད་པ་ཡིན་ནོ། །གལ་ཏེ་གོང་སྨན་རྣམས་རྒྱུན་བསྲིངས་ནས་བསྟེན་གྱིན་གནོད་ན་མི་འཕྲོད་པ་ཡིན་པས་སྤང་
བར་བྱའོ། །
ཁ༢.༢ རྩི་སྦྱོར།
ཁ༢. ༢. ༡ རྩི་སྦྱོར་ཕྱེ་མ།
ཟུངས་ངན་རགས་སམ་དྲོད་ཆུང་དང་ག་ཞན། །དེ་ལ་རྩི་སྦྱོར་ཕྱེ་མས་བཅོས་པ་ཡི། །
རྒྱལ་བློན་ཉི་ཤུ་རྩ་བདུན་སྦྱོར་བ་ནི། །བསེ་རུ་མུ་ཏིག་ལྕགས་ཕྱེ་ཚ་ལ་མཚལ། །ཨ་མི་ཏ་
དང་གི་ཝཾ་བཟང་པོ་དྲུག །རེ་རལ་འོམ་བུ་སེ་རྒོད་སྐྱེར་བར་ཤུན། །ཙན་དན་ཨ་རུ་སྤྱི་ཞུར་
བོང་ང་དཀར། །མི་དོམ་ཕག་མཁྲིས་ཕྱི་ཚན་རྣམ་པ་གསུམ། །རིན་ཆེན་རྩི་སྦྱོར་དངོས་དང་
ཤ་སྦྱོར་འཇོམས། །གང་རྟགས་ལྡན་པའི་གཉེན་པོ་ཆ་བསྐྱེད་ལ། །སྟག་ ཤ་ གོ་སྙོད་ཀྱི་ལྕེ་
ཤིང་མངར་ཚོས། །ཡུང་བ་གླ་རྩི་དྲི་ཆེན་བྲག་ཞུན་དང་། །མི་ཤ་ལྕགས་ཞུན་ཕྱེ་མ་ཀ་ར་
སྦྱར། །སེང་ལྡེང་ཁུ་བས་འཕུལ་བས་དུག་རྣམས་འཇོམས། །ཚ་བ་ཆེ་ན་དེ་སྟེང་ག་བུར་
བསྣན། །
ཞེས་པ་སྟེ། སྦྱར་དུག་བསད་སྨན་རྩི་སྦྱོར་ལས་རྒྱལ་བློན་ཉེར་བདུན་གྱི་སྦྱོར་བ་ནི། བསེ་རུ་དང་མུ་ཏིག
ལྕགས་ཕྱེ། ཚ་ལ། མཚལ་རྣམས་རིན་ཆེན་སྦྱར་དུག་གི་གཉེན་པོ། ཨ་མྲི་ཏ་སྟེ་བདུད་རྩི་ཆོས་སྨན། གི་ཝཾ།
བཟང་པོ་དྲུག རྩི་སྦྱོར་སྦྱར་དུག་གཉེན་པོ། བེ་སྐྱེས་རེ་རལ། འོམ་བུ་དང་སེ་རྒོད། སྐྱེར་བ་བཅས་ཀྱི་བར་ཐུན་
རྣམས་སྔོ་སྦྱོར་སྦྱར་དུག་གཉེན་པོ། ཙན་དན་དཀར་པོ། ཨ་རུ་ར། སྤྱི་ཞུར། བོང་དཀར་རྣམས་དངོས་སྦྱོར་སྦྱར་
དུག་གཉེན་པོ། མི་མཁྲིས། དོམ་མཁྲིས། ཕག་མཁྲིས། ཕུ་ཚན་གསུམ་རྣམས་ཤ་སྦྱོར་སྦྱར་དུག་གཉེན་པོ་བཅས་
ཡིན། རྩི་སྦྱོར་རྒྱལ་བློན་ཉེར་བདུན་གྱིས་སྦྱར་དུག་དེ་རིན་པོ་ཆེ་དང་། རྩི་དང་། སྔོ་དང་། དུག་དངོས་དང་ཤ་ལ་
སྦྱར་བ་ཀུན་འཇོམས་པར་བྱེད། དེ་ལྟར་བཤད་བའི་སྦྱར་དུག་རྫས་སྦྱོར་རིགས་གང་གི་རྟགས་ལྡན་ན་དེའི་གཉེན་
34



པོ་ཆ་བསྐྱེད་དེ་བཏང་དགོས། ཡང་ན་རྒྱལ་བློན་ཉེར་བདུན་གྱི་སྟེང་དུ་སྔོ་སྟག་ཤ་དང་། གོ་སྙོད། ཀྱི་ལྕེ་དཀར་པོ།
ཤིང་མངར། ཚོས་ཏེ་རྒྱ་སྐྱེགས། ཡུང་བ། གླ་རྩི། དྲི་ཆེན། བྲག་ཞུན། ཤ་ཆེན་དང་། ལྕགས་ཞུན་གྱི་ཕྱེ་མ་
རྣམས་ཀ་ར་དང་སྦྱར་བས་རྒྱལ་བློན་སོ་བརྒྱད་པ་སྟེ་སེང་ལྡེང་གི་ཁུ་བས་ཕུལ་ལ་བཏང་བས་དུག་རྣམས་འཇོམས་པ་
ཡིན་ཀྱང་དུག་ནད་ཚ་བ་ཆེ་ན་དེ་སྟེང་ག་བུར་བསྣན་དགོས་ཤིང་། དེ་ཡང་རྒྱལ་བློན་སོ་དགུའི་སྦྱོར་བ་འདིའི་བཏང་
ཚུལ་ལ་རྫོང་འཕྲང་དུ། དེ་བར་སྨན་ནད་འཐབས་པའི་ནད། །ཇི་ལྟར་བྱུང་ཡང་འཇིགས་མི་བྱ། །ཞེས་གསུངས་
པ་ཡིད་ལ་བརྣགས་ནས། སྨན་འདི་བཏང་སྐབས་སྨན་ནད་འཐབ་པའི་ནད་ཇི་ལྟར་བྱུང་རུང་སྐྱོན་མེད་པས་རྒྱུན་
མ་ཆད་པར་བསྟེན་དགོས།
ཁ༢. ༢.༢ རྩི་སྦྱོར་ཁ་འཐོར།
ཡང་ན་རིན་ཆེན་གཉེན་པོ་བྲག་ཞུན་དང་། །ཚ་ལ་ཨ་རུ་ར་གསུམ་རྡོ་སྦྱོར་ལ། །ཟེ་
ཚྭ་རྨ་བྱའི་ཤ་དང་པི་པི་ལིང་། །ཤ་ལ་རོ་ཚན་གསུམ་དང་མི་རའི་མཁྲིས། །དངོས་ལ་སྦྱར་
བའི་གཉེན་པོ་ཨ་རུ་ར། །བོང་དཀར་བོད་ཚྭ་སྟབ་སེང་ཙན་དན་དཀར། །སྔོ་ལ་སྣུམ་བུ་
གསུམ་དང་བོང་ང་དཀར། །རྩི་ཡི་གཉེན་པོ་གླ་རྩི་བཟང་པོ་དྲུག །གང་རྟགས་ལྡན་པའི་
གཉེན་པོ་ཆེར་བསྐྱེད་ལ། །དེ་འཁོར་བསེ་རུ་ཆོས་སྨན་ཡང་བ་དང་། །དཔའ་བོ་དཀར་
སེར་ཁྱུང་སྡེར་དཀར་སྨུག་དང་། །འོམ་བུ་སྐྱེར་པ་སྤང་སྤོས་ཤིང་མངར་ཚོས། །ལྕགས་ཕྱེ་
སེང་ཕྲོམ་རྣམ་པར་སོ་མ་རཱ། །མཚལ་དཀར་སྤང་རྒྱན་ རམ་བུ་ཀ་རའི་ཕྱེ། །ག་བུར་ཙན་
དན་གི་ཝཾ་ཚ་སྟོབས་སྦྱར། །ནང་ནུབ་བྲག་ཞུན་ཁུ་བས་འཕུལ་ལ་བཏང་། །ཡང་ན་བྲག་
ཞུན་གླ་རྩི་རྨ་བྱའི་ཤ ། མི་དང་ར་ཡི་མཁྲིས་པ་རོ་ཚན་གསུམ། །རེ་རལ་བོང་ང་དཀར་པོ་
བཟང་པོ་དྲུག །དེ་འཁོར་ག་བུར་གི་ཝཾ་ཙན་དན་གཉིས། །བསེ་རུ་ཨ་རུ་ར་དང་ཆོས་སྨན་
དང་། །ཡུང་བ་ སྤང་རྩི་འོམ་བུ་སྐྱེར་པ་ དང་། །ཀྱི་ལྕེ་བྲག་ སྤོས་ཤིང་ མངར་ཧོང་ ལེན་
དང་། །སྲོ་ལོ་སེང་ཕྲོམ་རྣམ་པར་བ་ལེ་ཀ ། སོ་མ་རཱ་ཛ་སྤང་རྒྱན་གང་ག་ཆུང་། །དཔའ་
བོ་དཀར་སེར་ཁྱུང་སྡེར་དཀར་སྨུག་དང་། །ཚ་ལ་ལྕགས་ཕྱེ་མཚལ་ཚོས་རམ་བུ་རྣམས། །
ཀ་ར་སྦྱར་བས་དུག་ཚད་རོལ་དུ་གསོད། །ཡང་ན་མི་དོམ་སྦེ་ཕག་ནེ་ཙོ་དང་། །རྨ་བྱའི་
མཁྲིས་པ་རེ་རལ་རོ་ཚན་གསུམ། །བསེ་རུ་ཡུང་བ་གླ་རྩི་ཨ་རུ་ར། །ཆོས་སྨན་གི་ཝཾ་འོམ་བུ་
བོང་ང་དཀར། །ཙན་དན་དཀར་དམར་སྐྱེར་ཤུན་ཡུངས་དཀར་དང་། །ཚ་ལ་བྲག་ཞུན་
གངས་ཆུས་བསིངས་པས་དབུལ། །ཡང་ན་དོམ་དང་རྨ་བྱའི་མཁྲིས་པ་དང་། །མཁྲིས་པ་སྣ་
ཚོགས་ཁྱུང་སྡེར་ཨ་རུ་ར། །སྦལ་སྦྲུལ་ཟེར་མོའི་སྟོད་ཤ་མཆིན་མཁྲིས་བཅས། །གི་ཝཾ་ཙན་
དན་གར་བབས་བཟང་དྲུག་དང་། །གང་ག་ཆུང་རྣམས་ཀ་ར་སྦྱར་ལ་བཏང་། །ཡང་ན་མི་
35



ཕག་འཕྱི་མཁྲིས་སོ་མ་རཱུ། །གླ་རྩི་ཤིང་ཀུན་སྤང་རྒྱན་ཀྱི་ལྕེ་དཀར། །རེ་རལ་སྐྱེར་པ་སྒོག་
སྐྱ་ཆར་ཉུང་རྣམས། །རིལ་བུར་བྱས་པས་དུག་རྣམས་འཇོམས་པར་བྱེད། །
ཅེས་པ་སྟེ། སྦྱར་དུག་བསད་སྨན་ལས་རྩི་སྦྱོར་ཁ་འཐོར་གྱི་སྦྱོར་བ་ནི། རིན་ཆེན་ལ་སྦྱར་བའི་དུག་གི་
གཉེན་པོ་རུ་བྲག་ཞུན་དང་། ཚ་ལ། ཨ་རུ་ར་དང་གསུམ་བསྟེན། རྡོ་སྦྱོར་གྱི་གཉེན་པོ་ལ་ཟེ་ཚྭ་དང༌། རྨ་བྱའི་ཤ་
དང༌། མ་རྙེད་ན་བྱ་མཚལ་ལུའི་ཤ་དང་པི་པི་ལིང་བཅས་གསུམ་དང༌། ཤ་སྦྱོར་གྱི་གཉེན་པོ་ལ་རོ་ཚན་སྟེ་མི་རྟ་ཁྱི་
གསུམ་གྱི་ཕྲུ་གུ་ཁོང་དུ་ཤི་བའི་བྲུན་གསུམ་དང་
། མི་དང་རའི་མཁྲིས་པ། དངོས་དུག་ལ་སྦྱར་བའི་གཉེན་པོ་ལ་ཨ་
རུ་ར་དང་། བོང་ང་དཀར་པོ། བོད་ཚུ་སྟེ་བྱང་བུལ་དང་། སྟབ་སེང་དང་། ཙན་དན་དཀར་པོ། སྔོ་སྦྱོར་གྱི་དུག་
གི་གཉེན་པོར་སྐྱེར་ཤུན་དང༌། འོམ་བུ། སེ་རྒོད། བོང་ང་དཀར་པོ། རྩི་སྦྱོར་གྱི་དུག་གི་གཉེན་པོ་ལ་གླ་རྩི་དང་།
བཟང་པོ་དྲུག་སྟེ་དེ་རྣམས་རྫས་སྦྱོར་སྦྱར་དུག་གང་གིས་རྟགས་དང་ལྡན་པ་དེའི་གཉེན་པོ་ཆེར་བསྐྱེད་ལ། དེའི་
འཁོར་དུ་བསེ་རུ་དང་། བདུད་རྩི་ཆོས་སྨན། ཡུང་བ། དཔའ་པོ་དཀར་སེར་གཉིས། ཁྱུང་སྡེར་དཀར་སྨུག་
གཉིས་དང་། འོམ་བུ། སྐྱེར་ཤུན། སྤང་སྤོས་དང་། ཤིང་མངར། རྒྱུ་ཚོས། ལྕགས་ཕྱེ། སེང་ཕྲོམ་སྟེ་ཞུ་མཁན་
དང་། ཡུ་གུ་ཤིང་། སོ་མ་རཱ་ཛ། མཚལ་དཀར་དང༌། སྤང་རྒྱན་དཀར་པོ། སྤང་གི་རམ་བུ་མོན་ནེ་བཅས་ཀ་རའི་
ཕྱེ་མ་དང་སྦྱར་བ་ཚ་བ་རབ་འབྲིང་ཐ་གསུམ་གྱི་ཆེ་ཆུང་དང་དཔག་ནས་ག་བུར་དང་། ཙན་དན་དཀར་པོ། གི་
ཝང་གསུམ་ལས་གང་དགོས་དང་སྦྱར་ལ་ནང་ནུབ་བྲག་ཞུན་གྱི་ཁུ་བས་འཕུལ་ལ་བཏང༌། ཡང་ན་བྲག་ཞུན་དང་།
གླ་རྩི་དང་རྨ་བྱའི་ཤ མ་རྙེད་ན་བྱ་མཚལ་ལུའི་ཤ་དང་། མི་དང་རའི་མཁྲིས་པ། རོ་ཚན་གསུམ། རྒྱལ་བཙུན་
བློན་གསུམ་གྱི་རེ་རལ་དང་། བོང་ང་དཀར་པོ། བཟང་པོ་དྲུག་བཅས་གཙོ་བོ་བྱས་ལ་དེའི་འཁོར་དུ་ག་བུར། གི་
ལཾ། ཙན་དན་དཀར་དམར་གཉིས། བསེ་རུ། ཨ་རུ་ར་དང་། བདུད་རྩི་ཆོས་སྨན། ཡུང་བ། སྤང་རྩི་དོ་བོ།
འོམ་བུ། སྐྱེར་ཤུན། ཀྱི་ལྕེ་དཀར་པོ། བྲག་སྤོས། ཤིང་མངར། ཧོང་ལེན། སྲོ་ལོ། ཞུ་མཁན་དང་། ཡུ་གུ་
ཤིང་། བ་ལེ་ཀ སོ་མ་རཱ་ཛ། སྤང་རྒྱན་དཀར་པོ། གང་ག་ཆུང་། དཔའ་པོ་དཀར་སེར། ཁྱུང་སྡེར་དཀར་སྨུག
ཚ་ལ། ལྕགས་ཕྱེ། མཚལ། རྒྱ་ཚོས། སྤང་གི་རམ་བུ་རྣམས་ཀ་ར་དང་སྦྱར་བས་དུག་ཚད་མ་ལུས་རོལ་དུ་གསོད་
ནུས་སོ། །ཡང་ན་མཁྲིས་སྣའི་སྨན་སྦྱོར་ནི་མི་དང་དོམ། སྤྲེ། ཕག ནེ་ཙོ། རྨ་བྱ་བཅས་ཀྱི་མཁྲིས་པ། རྒྱལ་
བཙུན་བློན་གསུམ་གྱི་རེ་རལ་དང་། རོ་ཚན་གསུམ། བསེ་རུ། ཡུང་བ། གླ་རྩི། ཨ་རུ་ར། བདུད་རྩི་ཆོས་སྨན།
གི་ཝཾ། འོམ་བུ། བོང་ང་དཀར་པོ། ཙན་དན་དཀར་དམར། སྐྱེར་ཤུན། ཡུངས་ཀར། ཚ་ལ། བྲག་ཞུན་
བཅས་སྦྱར་བའི་ཕྱེ་མ་གངས་ཆུས་བསིངས་ཏེ་དབུལ། ཡང་ན་ཚངས་པ་ལྷའི་སྦྱོར་བ་ཞེས་གྲགས་པ། དོམ་མཁྲིས་
དང་རྨ་བྱའི་མཁྲིས་པ་(མ་རྙེད་ན་སྒྲོ་གཞོབ་)དང་མཁྲིས་པ་སྣ་ཚོགས། ཁྱུང་སྡེར་དཀར་སྨུག། ཨ་རུ་ར། སྦལ་བ་
དང་སྦྲུལ། བྱ་ཟེར་མོའི་ཁོག་སྟོད་ཀྱི་ཤ་དང་། མཆིན་པ་དང་མཁྲིས་པ་བཅས་པ་དང་། གི་ཝཾ། ཙན་དན་དཀར་
པོ་རྣམས་དང་གར་བབས་དང་བསྟུན་ཏེ་བཟང་དྲུག་ལས་གང་དགོས་དང་། གང་ག་ཆུང་རྣམས་ཀ་ར་དང་སྦྱར་ལ་
36



བཏང་། ཡང་ན་མི་དང་། ཕག་པ་དང་། འཕྱི་བ་གསུམ་གྱི་མཁྲིས་པ། སོ་མ་རཱ་ཛ། གླ་རྩི། ཤིང་ཀུན། སྤང་
རྒྱན་དཀར་པོ། ཀྱི་ལྕེ་དཀར་པོ། རེ་རལ། སྐྱེར་ཤུན། སྒོག་སྐྱ། ཆར་ཉུང་རྣམས་རིལ་བུར་བྱས་པས་དུག་ནད་
རྣམས་འཇོམས་པར་བྱེད་དོ། །
ཁ༢. ༢. ༣ རྩི་སྦྱོར་གྱི་ཕན་ཡོན།
སྦྱོར་བ་དེ་རྣམས་ཀུན་གྱི་གཉེན་པོ་སྟེ། །དུག་ཚད་རོལ་དུ་གསོད་པའི་དམ་པ་ཡིན། །
ཞེས་པ་སྟེ། གོང་དུ་བཤད་པའི་རྩི་སྦྱོར་དེ་རྣམས་དུག་ནད་ཀུན་གྱི་གཉེན་པོ་ཡིན་ཏེ། དུག་ཚད་ཐམས་
ཅད་རོལ་དུའམ་མོད་དེར་གསོད་པའི་མཆོག་དམ་པ་ཡིན་ནོ། །
ཁ༢. ༣ རིན་པོ་ཆེའི་སྦྱོར་བ།
ཚ་བ་ཐོན་དཀའ་སྨན་དྲེད་བསོད་ལྡན་ལ། །རིན་པོ་ཆེ་ཡི་སྦྱོར་བས་བསད་པ་ནི། །
གསེར་གཡུ་མུ་ཏིག་བྱུ་རུ་ཙན་དན་གཉིས། །རྡོ་དྲེག་ཅུ་གང་གུར་ཀུམ་ཨུཏྤ་ལ། །ཀ་ར་སྦྱར་
བཏང་ཡང་ན་མུ་ཏིག་དང་། །ཉ་ཕྱིས་བྱུ་རུ་བསེ་རུ་དཀར་པོ་དང་། །གླ་རྩི་མི་དོམ་མཁྲིས་
པ་ཙན་དན་དཀར། །ཅུ་གང་གུར་ཀུམ་ཕྱེ་མ་ཀ་ར་ལ། །རླུང་མཁྲིས་བད་ཀན་ཁྲག་དང་ཆུ་
སེར་དང་། །དོན་སྣོད་གང་ལ་བབས་པའི་ཁ་བསྒྱུར་བྱ། ། །
ཞེས་པ་སྟེ། གལ་ཏེ་སྦྱར་དུག་གི་ཚ་བ་ཐོན་དཀའ་ཞིང་སྨན་བྱེད་དེ་སྨན་དང་དུག་ལོབ་པས་སྨན་གྱིས་མི་
ཕན་པ་དང་། བསོད་ལྡན་ཏེ་འབྱོར་ལྡན་ལ་རིན་པོ་ཆེའི་སྦྱོར་བ་དག་གིས་བསད་པར་བྱ་བ་ནི། གསེར་ཐལ།
གཡུ། མུ་ཏིག བྱུ་རུ། ཙན་དན་དཀར་དམར་གཉིས། རྡོ་དྲེག ཅུ་གང་། གུར་ཀུམ། ཨུཏྤལ་དང་། ཀ་ར་
རྣམས་སྦྱར་བ་བཏང་། ཡང་ན་མུ་ཏིག་དང་། ཉ་ཕྱིས། བྱུ་རུ། བསེ་རུ་དཀར་པོ། གླ་རྩི། མི་དང་དོམ་གྱི་
མཁྲིས་པ། ཙན་དན་དཀར་པོ། ཅུ་གང་། གུར་ཀུམ་བཅས་ཀྱི་ཕྱེ་མ་ཀ་ར་དང་སྦྱར་ལ་སྦྱར་དུག་དེ་གང་བབས་དེ་
བསྟུན་ཁ་བསྒྱུར་རླུང་ལ་རུ་རྟ། མཁྲིས་པ་ལ་ཏིག་ཏ། བད་ཀན་ལ་མ་ནུ། ཁྲག་ལ་བ་ཤ་ཀ་དང་། ཆུ་སེར་ལ་སོ་མ་
རཱ་ཛ། དོན་ལས་སྙིང་ལ་ཛཱ་ཏི། གློ་བར་ཅུ་གང༌། མཆིན་པར་གུར་ཀུམ། མཁལ་མར་སུག་སྨེལ། མཆེར་པར་ཀ་
ཀོ་ལ་དང་། སྣོད་ལས་ཕོ་བར་སེ་འབྲུ་པི་པི་ལིང་སོགས་གང་ལ་བབས་པའི་ཁ་བསྒྱུར་རིག་པས་དཔྱད་པར་བྱའོ། །
ཁ༢. ༤ མཇུག་བསྡུ་བ།
ཁ༢. ༤༡ སྤོང་བྱ།
ཁྱད་པར་དབྱིག་ལ་སྦྱོངས་དང་དཀར་ཀུན་སྤང་། །རྡོ་ཡི་དུག་ལ་མར་ནག་མར་རྙིང་
སྤང་། །ཤ་ཡི་དུག་ལ་ཉ་ཕག་རུལ་སྐྱུར་སྤང་། །རྩི་ཡི་དུག་ལ་གཏར་ཁྲག་ཚོད་མ་སྤང་། །
དུག་གང་གཉེན་པོའི་སྨན་ གྱིས་མ་སོད་པར། །གཏར་དང་མེ་བཙའ་བཤལ་སྐྱུགས་བྱས་
གྱུར་ན། །ནད་བྱེར་སྟོད་ལ་འཛིན་ཞིང་སློང་ཕྱིར་སྤང༌། །
37



ཞེས་པ་སྟེ། ཁྱད་པར་རམ་སྒེར་དུ་སྤང་བྱ་ནི་དབྱིག་དུག་ནི་ཡར་འཕེལ་འགྲོ་བས་སྦྱོངས་དང་ཟས་དཀར་
ཀུན་སྤང་བ་དང༌། རྡོའི་དུག་ལ་ནད་འདྲིལ་ཏེ་འགྲོ་བས་མར་ནག་དང་མར་རྙིང་སྤང་བ་དང་། ཤའི་དུག་ནི་འཕེལ་
ཏེ་འགྲོ་བས་ཉ་དང་ཕག་པའི་ཤ་དང་། རུལ་པོ་དང་སྐྱུར་པོའི་ཟས་རིགས་སྤང་བ་དང་། རྩིའི་དུག་ལ་གཏར་ག་
དང་ཁྲག་གི་ཚོད་མ་སྤང་ཞིང་། སྤྱིར་ན་སྦྱར་དུག་གི་རིགས་གང་ཡིན་ཡང་གཉེན་པོའི་སྨན་གྱིས་མ་སོད་པར་གཏར་
དང་མེ་བཙའ་བཤལ་སྐྱུགས་སྔོན་ལ་བྱས་པར་གྱུར་ན་གཏར་གས་ནད་བྱེར་འགྲོ་བ་དང་། མེ་བཙས་ལུས་སྟོད་ལ་
མནན་ནས་བཙོན་དུ་འཛིན། བཤལ་སྐྱུགས་ཀྱིས་ནད་སློང་བའི་ཕྱིར་ན་དེ་འདྲ་དུས་ཀུན་སྤང་བར་བྱའོ། །
ཁ༢. ༤༢ རླངས་འདོན་པ། །
དེ་ལྟར་གཉེན་པོའི་སྨན་གྱིས་ གསོ་དུས་སུ། །ནད་རླངས་རླུང་ལ་ཞོན་ནས་རྩ་མིག་
འཁྲུག །གཟེར་འཁྱུག་སྐྲངས་དང་ཚ་སྦྲིད་འབྱུང་བར་བྱེད། །གཟེར་སར་གཙོ་བོ་དྲུག་པོ་
བཙོས་ལ་བདུག །ཡང་ན་རེ་ལྕག་ཤོ་མང་རྩ་བ་དང་། །སྤང་རྩི་དོ་བོ་བཅོས་པས་བདུག་
པར་བྱ། །ཡང་ན་གང་ནའི་དངོས་པོ་བཙོས་པས་བདུག །ལྟོ་བ་སྐྲངས་ན་མཆོད་རྟེན་སྤྱི་
ཡིས་བདུག །རུས་ཚིགས་སྐྲངས་ན་བྱང་ལྟས་ས་ཡིས་བདུག །ཐུར་རྐྱང་རླངས་ཐོན་རྩར་
འདུས་ཁ་ཕྱེ་གཏར། །སྒལ་ཚིགས་རྩིབ་མ་གཟེར་སར་མེ་ཡིས་མནན། །དེ་ལྟར་ནད་རླངས་
མ་ཐོན་ཕྱིར་གྲམ་ནས། །ནད་རེམས་གསོ་དཀའ་རོ་མི་ཐོན་པ་ཡིན། །
ཞེས་པ་སྟེ། དེ་ལྟར་དུ་བྱས་ན་གཉེན་པོའི་སྨན་གྱིས་གསོ་བའི་དུས་སུའང་ནད་རླངས་རླུང་གི་རྟ་ལ་ཞོན་
ནས་རྩ་མིག་ཏུ་རྒྱུག་ཅིང་འཁྲུག་པ་ཡིན། དེའི་རྟགས་སུ་ལུས་གཟེར་འཁྱུག་དང་སྐྲངས་དང་ཚ་སྦྲིད་འབྱུང་བར་
བྱེད་པས། དེ་ལ་ཟུག་གིས་གཟེར་བའི་སར་གཙོ་བོ་དྲུག་པོ་སྟེ་རྣམ་པར་རེ་རལ་སྤང་རྩི་དོ་བོ་འོམ་བུ་ཧོང་ལེན་ཏིག་
ཏ་རྣམས་བཙོས་ལ་ལེགས་པར་བདུག་པ་དང་། ཡང་ན་རེ་ལྕག་པ། ཤོ་མང་རྩ་བ་དང་། སྤང་རྩི་དོ་བོ་རྣམས་
བཙོས་པས་བདུག་པར་བྱ། ཡང་ན་ནད་པ་དེའི་གང་ན་བའི་ཐད་དེ་དང་མཚུངས་པའི་དངོས་པོ་དུད་འགྲོ་སོགས་
གཞན་གྱིས་ཤ་རུས་བཙོས་པས་བདུག་དགོས། ལྟོ་བ་སྐྲངས་ན་མཆོད་རྟེན་སྤུ་( ཞེས་མཆོད་རྟེན་རྙིང་པའི་གྲོག་
ཤིང་པ) ཡིས་བདུག རུས་ཚིགས་སྐྲངས་ན་བྲག་ཕུག་ཁ་བྱང་ལྟས་ཁྲུ་གང་བྲུས་པའི་འོག་གི་ས་དང་བྱི་ཁུང་བྱང་
ལྟའི་ས་ལ་སོགས་པས་བདུག་ཅིང་། ཐུར་མའམ་གཙགས་བུས་ནད་ཀྱི་རླངས་པ་ཐོན་ཙམ་གཏར། རྩར་འདུས་ན་
རྩ་ཁ་ཕྱེ་ཙམ་རེ་གཏར། སྒལ་ཚིགས་དང་རྩིབ་མ་རྣམས་གང་གཟེར་བའི་སར་མེ་བཙས་གཟེར་གྱི་མགོ་ནོན། དེ་
ལྟར་མ་བྱས་ན་ནད་རླངས་ཕྱིར་མི་ཐོན་ཞིང་ནད་ཕྱིར་གྲམས་ནས་ནད་རེམས་དང་གསོ་དཀའ་ལ་ནད་ཀྱི་རོ་མི་ཐོན་
པ་ཡིན་ནོ། །
ཁ༣ སྦྱོང་བའི་ཐབས།
བསད་རྗེས་ ནད་ འགྲོ་ ཆོམས་ ནས་ རོ་ སྦྱང་ བ། ། སྤྱི་དང་བྱེ་བྲག་ སྦྱང་ བ་ རྣམ་ པ་
38



གཉིས། །
ཞེས་པ་སྟེ། སྦྱར་དུག་གཉེན་པོས་བསད་པའི་རྗེས་སུ་ནད་འགོ་ཆོམས་ནས་ནད་རོ་སྦྱང་ཐབས་ལ་སྤྱིའི་སྦྱང་
ཐབས་དང་བྱེ་བྲག་གི་སྦྱང་ཐབས་བཅས་གཉིས་ལས།
ཁ༣. ༡ སྤྱིའི་སྦྱང་ཐབས།
ཁ༣. ༡.༡ སྔོན་འགྲོ།
སྤྱི་རུ་ནད་གང་ཡིན་ཡང་བཤལ་གྱིས་སྦྱང་། །སྔོན་འགྲོ་མི་རིང་ཁྲུས་དང་བསྐུ་མཉེ་
བྱ། །སྟེང་རླུང་ཁ་ཡན་གཟེར་འཁྱུག་མེ་ཡིས་མནན། །ཕོ་ལོང་སྲིན་ཁྲོས་ལྡང་དུབ་རིལ་བུས་
གདུལ། །
ཞེས་པ་སྟེ། སྤྱི་རུ་སྦྱར་དུག་གི་རིགས་གང་ཡིན་ཡང་གར་བབས་བཤལ་གྱིས་སྦྱང་བ་དེ་ལའང་སྔོན་འགྲོ་དང་
སྣ་སེལ། དངོས་གཞི་བཅས་གསུམ་ཡོད། སྔོན་འགྲོ་ནི་སྦྱང་བཏང་བ་ལ་ཡུན་མི་རིང་བའི་གོང་ཙམ་ནས་ཁྲུས་དང་
སྐུ་མཉེ་བྱ། དེ་སྟེང་རླུང་ཁ་ཡན་གྱིས་གཟེར་འཁྱུག་བྱུང་ན་མེ་བཙས་མནན་པ་དང་། ཕོ་ལོང་གི་སྲིན་ཁྲོས་ཏེ་ལྡང་
དུབ་བྱེད་ན་གོང་གི་མན་ངག་རིལ་བུས་གདུལ་དགོས་ཏེ་མ་བཏུལ་ན་དུག་ནད་དེ་ཕོ་ལོག་གམ་སྐྲན་དུ་འགྲོའོ། །
ཁ༣. ༡.༢ སྣ་སེལ།
སྣ་སེལ་འབྲས་བུ་གསུམ་དང་པྲི་ཡངྐུ། །ལྕུམ་རྩ་བྲག་ཞུན་སྐྱེར་བའི་ཐད་བཏང་ལ། །
ཞེས་པ་སྟེ། སྦྱང་བཏང་བའི་སྣ་སེལ་ནི་འབྲས་བུ་གསུམ་དང་། པྲི་ཡངྐུ། ལྕུམ་རྩ། བྲག་ཞུན། སྐྱེར་བའི་
བར་ཤུན་སོགས་ཀྱི་ཐང་བཏང་ངོ་།
ཁ༣. ༡. ༣ དངོས་གཞི།
དངོས་གཞི་ཨ་རུ་སྐྱུ་རུ་དནྡ་དང་། །དོང་ག་བྱི་ཏང་ག་ལ་རིལ་བུ་སྦྱར། །དབྱིག་དུག་
རྡོ་དུག་རྩི་དུག་ཤ་དུག་ལ། །ནད་སྟེང་ཁྲིད་པ་ཁ་བསྒྱུར་བཤལ་གྱིས་སྦྱང་། །བཤལ་འཕུལ་
ཆུང་ན་ཨ་རུ་ར་ཡི་ལྕག །མཆིན་པ་ན་ན་བྲག་ཞུན་ཁུ་བའི་ལྕག །ཕོ་བ་སྤངས་ན་རྒྱུམ་ནུའི་
ལྕག་གིས་བྲབ། །ཡང་ན་ ཨ་རུ་སྐྱེར་ཤུན་སོ་མ་ར། །དོང་ག་འབྲི་ཏ་ས་འཛིན་སྤང་རྒྱན་
དཀར། །ལྕུམ་རྩ་བསྡུས་ཁུ་དུར་བྱིད་བཏབ་པས་སྦྱང་། །ཡང་ན་ཐར་ནུ་དུར་བྱིད་རྨ་བྱའི་
ཤ ། ཧོང་ལེན་ཚ་གྲང་བྲག་ཞུན་ གངས་ཐིགས་བསྒྱུར། །རིལ་བུ་ཕྱེ་མ་གང་འཕྲོད་རིག་
བས་སྦྱང་། །
ཞེས་པ་སྟེ། སྦྱང་ཐབས་ཀྱི་དངོས་གཞི་ལ་ཨ་རུ་མཆུ་ལྷུང་ཚོམས་གཅིག སྐྱུ་རུ་བདུན། དནྡ་ལྔ་དང་། དོང་
ག་ཚོམས་གཅིག་བཅས་བྱི་ཏང་གའི་ཆུ་ལ་རིལ་བུ་སྦྱར་བས་གཞི་མ་བྱས་ཏེ། དེའི་སྟེང་དུ་དབྱིག་དུག་ལ་ཤིང་ཀུན།
ཁ་རུ་ཚྭ། ཤུ་དག ཟི་ར་ནག་པོ། མ་ནུ་དང་། རྡོ་དུག་ལ་ཟེ་ཚུ་དང་། ཚ་ལ། པི་པི་ལིང་། རྩི་དུག་ལ་གུར་ཀུམ།
39



དོམ་མཁྲིས། སྤོས་དཀར། དུར་བྱིད། ཀ་ར་དང་། ཤ་དུག་ལ་ཀ་པེད། སོ་མ་རཱ་ཛ། ཆུ་སྲིན་སྡེར་མོ། དུར་
བྱིད། ཀ་ར་སོགས་ནད་སྟེང་ཁྲིད་པ་ཞེས་གང་གི་རྟགས་དང་ལྡན་པ་དེ་རྣམས་ལ་གང་དགོས་སུ་ཁ་བསྒྱུར་བའི་
བཤལ་གྱིས་སྦྱང་། གལ་ཏེ་བཤལ་ཕུལ་ཆུང་བའམ་སྦྱང་བོངས་ཆུང་ན་ཨ་རུ་མཆུ་སྐུང་བའི་ལྕག་དང་། མཆིན་པ་ན་
ན་བྲག་ཞུན་གྱི་ཁུ་བའི་ལྕག་བཏང་། ཕོ་བ་སྒངས་ན་རྒྱམ་ཚྭའི་ལྕག་བཅས་ཀྱིས་སྐུལ་དགོས། ཡང་ན་ཨ་རུ་མཆུ་
སྐུང༌། སྐྱེར་བའི་བར་ཤུན། སོ་མ་རཱ་ཛ། དོང་ག འབྲི་ཏ་ས་འཛིན། སྤང་རྒྱན་དཀར་པོ། ལྕམ་རྩ་རྣམས་
བསྡུས་པའི་ཁུ་བར་དུར་བྱིད་བཏབ་པས་སྦྱང་། ཡང་ན་ཐར་ནུ། དུར་བྱིད། རྨ་བྱའི་ཤ་(མ་རྙེད་ན་བྱ་མཚལ་ལུའི་
ཤ་)དང༌། ཧོང་ལེན་རྣམས་སྦྱར་ལ་ཚ་གྲང་གོང་ཤས་ཆེ་བའི་ཚ་ན་བྲག་ཞུན། གྲང་ན་གངས་ཐིགས་གང་དགོས་
ཁ་བསྒྱུར་བ་སྟེ་བསྣན་པ་དང་རིལ་བུ་དང་ཕྱེ་མ་གང་འཕྲོད་རིག་པས་སྦྱང་ངོ་། །
ཁ༣. ༢ བྱེ་བྲག་གི་སྦྱང་ཐབས།
བྱེ་བྲག་སྦྱང་བ་ཕོ་བར་བབས་ན་སྐྱུགས། །རྩ་ལ་བབས་ན་རྩ་བཤལ་བྱ་བ་སྟེ། །ཤ་
ལྤགས་རུས་ལ་བབས་པ་རྡུལ་དུ་དབྱུང་། །
ཞེས་པ་སྟེ། སྦྱར་དུག་བྱེ་བྲག་འབབ་སའི་གནས་སོ་སོ་དང་སྦྱར་ནས་སྦྱང་ཐབས་ནི། ཕོ་བར་བབས་ན་རི་
ཤོ་དང་དུར་བྱིད། བོང་ང་དཀར་པོ་བཅས་པའི་སྐྱུགས་དང་། རྩ་ལ་བབས་ན་རྩ་བཤལ་ནི་བྱང་པ་དྲི་ཆུར་བཏུལ་པ་
བཅུ་གཅིག རྒྱ་ཚྭ། སྡིག་སྲིན། ཚ་ལ། ཧ་ཤིག མཚལ་ཅོག་ལ་མ། བལ་གུར་རྣམས་ཐུན་ལོག ཅུ་གང་། ཁ་
ཚེའི་གུར་ཀུམ། ལི་ཤི སུག་སྨེལ། ཀ་ཀོ་ལ་བཅས་དྲུག་ཐུན་ཕྲན་རེ། ཨ་རུ་ར། སྤྱི་ཞུར། དོམ་མཁྲིས། བོང་
དཀར་རྣམས་ཐུན་ཕྲན་རེ་བསྣན་པའི་རྩ་སྦྱོངས་བྱ། ཤ་དང་པགས་པ་དང༌། རུས་ལ་བབས་པ་ནི་རྡུལ་དུ་དབྱུང་བ་
འོག་ཏུ་བསྟན་པ་ལྟར་བྱ་བའོ། །
ཁ4. ༣ མཇུག་བསྡུ་བ།
ནད་འདི་ཟུངས་དང་ཡུན་དུ་ཞེན་པའི་ཕྱིར། །བསྡུ་བསད་སྦྱོང་གསུམ་ཟུངས་སྦྱོར་ཅི་
རིགས་བསྐྱར། །སྦྱོར་སྐོར་ཚར་རེའི་བར་དུ་ལུས་ཟུངས་གསོ། །
ཞེས་པ་སྟེ། སྦྱར་དུག་གི་ནད་འདི་ཟུངས་དང་ཡུན་དུ་སྟེ་རྒྱུན་རིང་པོར་ཞེན་པའི་ཕྱིར་ན་བསྡུ་བ་དང་བསད་
པ་དང་སྦྱང་བ་གསུམ་ཟུངས་དང་སྦྱར་ལ་ལན་གྲངས་ཅི་དགོས་ཡང་བསྐྱར་བསྡུ་བསད་སྦྱང་བ་བསྟེན་དགོས། དེ་
ཡང་བསྡུ་བསད་སྦྱང་བའི་སྦྱོར་བའི་སྐོར་ཚར་རེའི་བར་དུ་ལུས་ཟུངས་གསོ་བའང་གཅེས་སོ། །
ག བསྡུ་བསད་ཆིག་ཆོད་ཀྱི་བཅོས་ཐབས།
ག༡ སྦྱོར་སྡེའི་རྣམ་གྲངས་བསྟན་པ།
ཟུངས་ངན་ནད་རྙིངས་ བསྡུ་བསད་ཆིག་ཆོད་བྱ། །ཨ་རུ་བྲག་ཞུན་བོང་ང་རྣམ་པ་
གསུམ། །དཔའ་བོ་དཀར་སེར་ཙན་དན་དཀར་དམར་དང་། །ཅུ་གང་གུར་ཀུམ་གི་ཝཾ་ཆོས་
40



སྨན་དང་། །རེ་རལ་ཡུང་བ་དོམ་མཁྲིས་སེ་འབྲུ་དང་། །སེ་རྒོད་སྐྱེར་པ་ཡུངས་ཀར་ཕྱེ་མ་
སྦྱར། །བྲག་ཞུན་ཁུ་བས་འཕུལ་བས་ཆིག་ཆོད་བྱེད། །ཡང་ན་བོང་ང་གསུམ་དང་ཨ་རུ་
ར། །གི་ཝཾ་བསེ་རུ་དཀར་པོ་ཙན་དན་གཉིས། །དོམ་མཁྲིས་གླུ་རྩི་ཚ་ལ་ རེ་རལ་དང་། །
ཡུང་བ་འོམ་བུ་ སྐྱེར་ཤུན་ཀ་ར་སྦྱར། །བྲག་ཞུན་སེང་ལྡེང་ཐང་གིས་འཕུལ་ལ་བཏང་། །
ཡང་ན་ཨ་རུ་ར་དང་བོད་ང་དཀར། །སྐྱེར་ཤུན་གི་ཝཾ་ཙན་དན་བསེ་རུ་དང་། །ནད་གཞི་
དོན་སྣོད་ཁ་འཛིན་བཅས་པར་སྦྱར། །ཆུ་གསུམ་བསྲེས་པས་འཕུལ་ཏེ་བྲིད་ལ་བཏང་། །
ཡང་ན་ མི་ དོམ་ རྨ་བྱའི་ མཁྲིས་པ་དང་། །དཔའ་བོ་ དཀར་སེར་ ཁྱུང་ སྡེར་ དཀར་སྨུག་
གཉིས། །བོང་བ་གསུམ་དང་རེ་རལ་རྒྱམ་ཚྭ་རྣམས། །ཐོ་རངས་ཐུན་རེ་གངས་ཆུས་འཕུལ་
ལ་བཏང་། །ཚ་གྲང་ཐུན་མོང་སེལ་བྱེད་སྨྱུག་ན་བསྲུང་། །ཡང་ན་ཨ་རུ་ར་དང་བོང་ང་
གསུམ། །དཔའ་པོ་དཀར་སེར་ཁྱུང་སྡེར་དཀར་སྨུག་གཉིས། །སེ་རྒོད་དགུ་ཐུབ་གླ་རྩི་རེ་
རལ་དང་། །ཚ་ལ་ཡང་བ་དོམ་མཁྲིས་ཕྱ་ཚན་གསུམ། །ཆོས་སྨན་འོམ་བུ་བྲག་ཞུན་སྐྱེར་པ་
དང་། །གི་ཝཾ་བསེ་རུ་ཙན་དན་དཀར་པོ་རྣམས། །ཉེས་པ་བབས་སའི་ཁ་འཛིན་སྒྱུར་བྱས་
ཏེ། །ཟུག་ལ་མི་སྐྲག་ནད་དང་འཐོབ་པ་ཡིན། །ཡང་ན་གི་ཝཾ་བོང་ང་ཨ་རུ་ར། །གུར་ཀུམ་
ཅུ་གང་ཙན་དན་མཁྲིས་སྣ་ཚོགས། །སྦལ་སྦྲུལ་ཟེར་མོའི་སྟོད་ཤ་མཆིན་མཁྲིས་བཅས། །
སག་རྩི་ཕག་ཚིལ་ཀ་ར་གངས་ཆུས་དབུལ། །ཡང་ན་རྨ་བྱ་དོམ་མཁྲིས་གླང་ཆེན་མཁྲིས། །
རིམ་བསྐྱེད་ཀུན་དང་སྤྲུལ་ཤ་སྟོད་ཆ་མཉམ། །ཨ་རུ་ར་དང་བོང་ང་སྦྲུལ་ཤ་མཉམ། །བཟང་
དྲུག་གང་ལ་བབས་པ་འགྲེ་ལོག་སྦྱར། །བྲག་ཞུན་སྤྱི་ཞུར་ཐང་གིས་འཕུལ་ལ་བཏང་། །
མཆོག་ཏུ་ཟུངས་ ངན་ ཤ་ཟད་ནད་ ལ་ བསྔགས། །རྨ་བྱའི་ མཁྲིས་ པ་ རྩད་དང་ ཆུ་ཐུབ་
དང༌། །གླ་རྩི་རེ་རལ་རིམ་པས་ལོག་པར་བསྐྱེད། །བྱི་ཀུ་སག་རྩི་ཉ་དང་མི་མཁྲིས་དང་། །
ལོ་བརྒྱད་དྲི་ཆུའི་རིལ་བུ་བྱས་ལ་བཏང༌། །དེ་དག་ཀུན་གྱིས་བསྡུ་གསོད་ཆིག་ཆོད་བྱེད། །
ཅེས་པ་སྟེ། སྦྱར་དུག་ཚ་སྦྱོར་བཅོས་ཐབས་ལས་ཟུངས་ངན་དང་ནད་རྙིང་ཅན་རྣམས་བསྡུ་བསད་ཆིག་
ཆོད་ཀྱིས་བཅོས་ཐབས་ནི། ཨ་རུ། བྲག་ཞུན། བོང་ང་དཀར་སེར་དམར་པོ་རྣམ་པ་གསུམ་དང༌། དཔའ་པོ་
དཀར་སེར། ཙན་དན་དཀར་དམར། ཅུ་གང་། གུར་ཀུམ། གི་ཝཾ། བདུད་རྩི་ཆོས་སྨན། ལྡུམ་བུ་རེ་རལ།
ཡུང་བ། དོམ་མཁྲིས། སེ་འབྲུ། སེ་རྒོད། སྐྱེར་ཤུན། ཡུངས་ཀར་རྣམས་ཀྱི་ཕྱེ་མ་བྲག་ཞུན་གྱི་ཁུ་བས་ཕུལ་བས་
བསྡུ་བསད་ཆིག་ཆོད་བྱེད། ཡང་ན་བོང་ང་གསུམ་ལས་དཀར་པོ་མཐེ་བོང་ཙམ། དམར་པོ་ལུག་རིལ་ཙམ། སེར་
པོ་སྲན་མ་ཙམ་དང་། ཨ་རུ་ར། གི་ཝཾ། བསེ་རུ་དཀར་པོ། ཙན་དན་དཀར་དམར། དོམ་མཁྲིས། གླ་རྩི། ཚ་
ལ། ལྡུམ་བུ་རེ་རལ། ཡུང་བ། འོམ་བུ། སྐྱེར་པའི་བར་ཤུན། ཀ་ར་རྣམས་སྦྱར་བ་བྲག་ཞུན་དང་སེང་ལྡེང་གི་



ཐང་གིས་ཕུལ་ལ་བཏང་། ཡང་ན་ཨ་རུ་ར་དང་བོང་ང་དཀར་པོ་གཉིས་ཀྱིས་དུག་འཛོམས་དང༌། སྐྱེར་པའི་བར་
ཤུན་དང་གི་ཝཾགཉིས་ཀྱིས་ཁྱེར་སྡུད་དང་། ཚ་བ་འཇོམས་པར་ཙན་དན་བསེ་རུ་སོགས་དང་། དེ་སྟེང་ནད་གཞི་
གང་བབས་དོན་སྣོད་སོ་སོའི་ཁ་འཛིན་དང་བཅས་པར་སྦྱར་དུག་བསད་ཐབས་ཀྱི་རིན་པོ་ཆེའི་སྐབས་ལྟར་སྒྱུར་བ་
གངས་ཆུ་དང་དྲི་ཆུ། ཆང་སྟེ་ཆུ་གསུམ་བསྲེས་པས་ཕུལ་ཏེ་བྲིད་ལ་བཏང་བ་སྟེ་དང་པོ་ཉུང་ཟད་དེ་ནས་ཇེ་མང་
བཏང་། ཡང་ན་མི་མཁྲིས་དང་དོམ་མཁྲིས། རྨ་བྱའི་མཁྲིས་པ་(མ་རྙེད་ན་སྒྲོ་གཞོབ་བམ་བྱ་མཚལ་ལུའི་མཁྲིས་
པ)། དཔའ་པོ་དཀར་སེར། ཁྱུང་སྡེར་དཀར་སྨུག བོང་ང་དཀར་སེར་དམར་གསུམ་དང་། རེ་རལ། རྒྱམ་ཚྭ་
རྣམས་ཐོ་རེངས་ཀྱི་དུས་ཐུན་རེ་གངས་ཆུས་ཕུལ་ལ་བཏང་བ་སོགས་ཀྱིས་དུག་ནད་ཚ་སྦྱོར་གྲང་སྦྱོར་གང་ཡང་ཐུན་
མོང་དུ་སེལ་བར་བྱེད། གལ་ཏེ་སྨན་བཏབ་སྐབས་སྐྱུག་ན་མི་སྐྱུག་པའི་ཐབས་བཤལ་གྱི་ལེའུར་བསྟན་པ་ལྟར་བྱས་
ནས་བགྲུང་། ཡང་ན་ཨ་རུ་ར་དང་བོང་ང་དཀར་སེར་དམར་གསུམ། དཔའ་པོ་དཀར་སེར། ཁྱུང་སྡེར་དཀར་
སྨུག སེ་རྒོད། དགུ་ཐུབ་སྟེ་རིན་ཆེན་སྨྱུག་སྣུམ་ལྡན། གླ་རྩི། རེ་རལ། ཚ་ལ། ཡུང་བ། དོམ་མཁྲིས། ཕྱི་ཚན་
གསུམ། བདུད་རྩི་ཆོས་སྨན། འོམ་བུ། བྲག་ཞུན། སྐྱེར་ཤུན། གི་ཝཾ། བསེ་རུ་དཀར་པོ། ཙན་དན་དཀར་པོ་
རྣམས་ཀྱི་ཐོག་ཏུ་ནད་རིགས་སོ་སོའི་ཁ་འཛིན་རླུང་ལ་རུ་རྟ། མཁྲིས་པ་ལ་ཏིག་ཏ། བད་ཀན་ལ་པི་པི་ལིང་། ཁྲག་
ལ་རྒྱུ་ཚོས། ཆུ་སེར་ལ་སོ་མ་རཱ་ཛ། དོན་ལ་ཅུ་གང་དང་གུར་ཀུམ། ཛཱ་ཏི། སུག་སྨེལ། ཀ་ཀོ་ལ། སྲོག་རྩ་ལ་ལི་ཤི་
རྣམས་སྦྱར་ཏེ་བཏང་། བཏང་སྐབས་གལ་ཏེ་ཟུག་གཟེར་སོགས་བྱུང་བ་ལ་སྐྲག་མི་དགོས་སྟེ་དུག་ནད་དང་སྨན་
གཉིས་འཐབ་པ་ཡིན་ནོ། །ཡང་ན་གི་ཝཾ། བོང་ང་དཀར་པོ། ཨ་རུ་ར། གུར་ཀུམ། ཅུ་གང་། ཙན་དན་དཀར་
པོ། མི་དོམ་ཉས་གཙོ་བྱས་པའི་མཁྲིས་པ་སྣ་ཚོགས་དང་། སྦལ་པ་དང༌། སྦྲུལ་དང་། ཟེར་མོ་བཅས་ཀྱི་ཁོག་སྟོད་
ཀྱི་ཤ་དང་། མཆིན་པ་དང་། མཁྲིས་པ་བཅས་པ་དང་། སག་རྩི་( ཞེས་ཟངས་དང་རག་སོགས་ལ་ཞོ་བླུགས་པ་
ལས་བྱུང་བའི་གཡའ་ལྗང་ཁུ་དེ་)དང་། ཕག་ཚིལ་ཀ་ར་རྣམས་གངས་ཆུས་དབུལ། ཡང་ན་རྨ་བྱའི་མཁྲིས་པ་
དང་། མ་རྙེད་ན་སྒྲ་གཞོབ་བམ་བྱ་མཚལ་ལུའི་མཁྲིས་པ་ཆ་གཅིག དོམ་མཁྲིས་ཆ་གཉིས། གླང་ཆེན་མཁྲིས་པ་ཆ་
གསུམ་སྟེ་རིམ་པས་བསྐྱེད་པ་དེ་ཀུན་དང་ཆ་མཉམ་པའི་སྦྲུལ་ཤའི་ཁོག་སྟོད། ཨ་རུ་ར་དང་བོང་ང་དཀར་པོ་གཉིས་
སྦྲུལ་ཤ་དང་ཆ་མཉམ་པ། བཟང་དྲུག་ནི་ནད་གང་ལ་བབས་པ་དེའི་གཉེན་པོའམ་བཟང་དྲུག་ལས་གོང་མ་གསུམ་
དང་ཆ་འགྲེ་ལོག་པོར་སྦྱར་བ་བྲག་ཞུན་དང་སྤྱི་ཞུར་གཉིས་ཀྱི་ཐང་གིས་ཕུལ་ལ་བཏང་བས་མཆོག་ཏུ་ཟུངས་ངན་པ་
དང་ཤ་ཟད་པའི་ནད་པ་ལ་བསྔགས་སོ། །ཡང་ན་རྨ་བྱའི་མཁྲིས་པ་དང་མ་རྙེད་ན་སྒྲོ་གཞོབ་བམ་བྱ་མཚལ་མཁྲིས་
པ་ཆ་གཅིག རྩད་ཆ་གཉིས་དང་། དགུ་ཐུབ་ཆ་བཞི། གླ་རྩི་ཆ་བརྒྱད། རེ་རལ་ཆ་བཅུ་དྲུག་རིམ་པས་ལོག་པོར་
བསྐྱེད་པ་དེ་དང་། བྱི་ཀུ་སྟེ་སྒོག་སྐྱ་དང་སག་རྩི་གཉིས་ཆ་མཉམ། ཉ་མཁྲིས་དང་མི་མཁྲིས་རིལ་མ་ཙམ་དང་
བཅས་པ་རྣམས་ཁྱེའུ་ལོ་བརྒྱད་པའི་དྲི་ཆུར་སྦྱར་བའི་རིལ་བུ་བྱས་ལ་བཏང་བ་སོགས་དེ་དག་ཀུན་གྱིས་བསྡུ་བ་དང་
གསོད་པ་གཉིས་ཆིག་ཆོད་དུ་བྱེད་ནུས་པ་ཡིན།
42



ག༢ མཇུག་བསྡུ་བ།
ཚ་བ་ཟུངས་ལ་རྩི་ལྟར་ཞེན་པའི་ཕྱིར། །དར་དྲགས་པ་ཡིས་ཞེན་པ་མི་སེལ་བར། །
ཕོ་བའི་མེ་འཆི་ཚད་རོ་ལྡས་པའི་ཕྱིར། །ཐུན་བསྐྱུངས་ཡུན་དུ་བསྲིངས་ལ་རོལ་དུ་བསད། །
སྐབས་སུ་རྒྱུན་བཤལ་ བཏང་ཞིང་ ནད་རོ་སྦྱང་། །ཤིན་ཏུ་ཟུངས་ ངན་ འཇམ་རྩི་ནི་རུ་
སྤེལ། །རང་བཤལ་རང་རྔུལ་བྱུང་ན་སྒྲུང་མི་དགོས། །
ཞེས་པ་སྟེ། ཟུངས་ངན་དང་ནད་རྙིང་བསྡུ་བསད་ཆིག་ཆོད་སྐབས་ཤེས་དགོས་པ་ཞིག་ནི་དུག་གི་ཚ་བ་དེ་
ཟུངས་ལ་རྩི་ལྟར་ཞེན་ཞེས་ཤིང་ལ་རྩི་བཏང་བ་ལྟར་ཞེན་པའི་ཕྱིར་ན་ཆིག་ཆོད་ཀྱི་སྨན་དེ་རྣམས་དར་དྲགས་ཏེ་ཐུན་
ཆེར་བསྟེན་པས་ནད་ཞེན་པ་དེ་མི་སེལ་བར་ཕོ་བའི་མེ་དྲོད་འཆི་ཞིང་ཚད་རོ་ཡང་ལྡས་པ་སྟེ་ལུས་པའི་ཕྱིར་ན་ཐུན་
བསྐྱུངས་པ་སྟེ་ཆུང་དུ་བཏང་ལ་ཡུན་རིང་དུ་སྙིགས་བསྲིངས་ནས་ཚ་བ་རོལ་དུ་བསད་དགོས་ཤིང་། སྐབས་སུ་ཕྱི་
རྒྱུད་ལྟར་གྱི་རྒྱུན་བཤལ་བཏང་ཞིང་ནད་ཀྱི་རོ་སྦྱང་བ་དང་། ཤིན་ཏུ་ཟུངས་ངན་པ་ལ་འཇམ་རྩི་དང་ནི་རུ་ཧ་ཕྱི་
རྒྱུད་ལྟར་སྤེལ་མར་བྱ་ཞིང་། གལ་ཏེ་རང་ཤུགས་ཀྱིས་བཤལ་བ་དང་རྡུལ་བྱུང་ན་སྦྱོང་བཏང་མི་དགོས།
(༢） གྲང་སྦྱོར་གྱི་བཅོས་ཐབས།
གྲང་སྦྱོར་བཅོས་པ་བྱི་བྲུན་པི་པི་ལིང་། །སྒ་སྐུ་ཚ་ལ་འོམ་བུ་ སག་ རམ་རྩི། །རྒྱ་
སྐྱེགས་བུ་རམ་སྦྱར་བ་ཆུ་སྐོལ་དབུལ། །སྐབས་སུ་དུར་བྱིད་སྤོས་དཀར་པི་པི་ལིང་། །ཨ་རུ་
ས་སྐྱ་སྦྱར་བས་ནད་རོ་སྦྱང་། །སྐྱ་རྦབ་སྐྲངས་ན་སྲད་དཀར་རྩ་བ་བསྣན། །དེ་རྗེས་མུ་ཟི་
ཟངས་ཐལ་ འགྲོན་ཐལ་ དང་། །ཚ་བ་ གསུམ་ཐལ་ གོང་ སྟེང་ བསྣན་ཏེ་བསྐམ། །སྐྲུན་དུ་
འདྲིལ་ན་ཟེ་ཚྭ་ཡ་བཀྵ། །ཚ་བ་གསུམ་དང་འགྲོན་བུའི་ཐལ་བ་བསྣན། །ཚ་ལ་ཨ་རུ་སྐྱེར་
ཤུན་བུལ་ཏོག་སྦྱར། །ཡང་ན་འགྲོན་ཟངས་ཚ་བ་གསུམ་སོགས་ཐལ། །གངས་ཐིགས་བུལ་
ཏོག་ཚ་ལ་མི་རུས་བཙའ། །མི་དོམ་མཁྲིས་པ་བྲག་ཞུན་བྱུང་བ་དང་། །ཁུར་རྩ་རྣམ་སྣང་
གར་བབས་བཟང་པོ་དྲུག །ཨ་རུ་ཆུ་བསྐོལ་འཕུལ་ བས་གསོད་ཅིང་ སྦྱོང་། །འཁྲུར་ མ་
འདོད་ན་དུར་བྱིད་པི་པི་ལིང་། །ཚ་ལ་བ་ཆུར་སྦྱར་བས་ནད་རོ་སྦྱར། །ཡང་ན་ཅོང་ཞི་
འཕྲུལ་གྱི་ཐལ་སྨན་སྦྱར། །རྗེས་ལ་ཨ་རུ་དན་རོག་རིལ་བུས་སྦྱང་། །གྲང་ཡང་ཚ་ཚུལ་སྟོན་
ན་ཚ་བ་ གསུམ། །ཐལ་བ་ཚད་འཇོམས་སྤྱི་སྨན་སྦྱར་བས་སེལ། །ཁ་ཟས་ལུག་ཤ་གསར་
དང་སྐམ་ཡིབ་དང་། །ཆང་འཇམ་ཟས་སྤྱོད་དྲོད་ལ་བསྟེན་པར་བྱའོ། །
ཞེས་པ་སྟེ། སྤྱི་བཅོས་ཀྱི་དུག་ནད་སྨན་གྱིས་གསོ་བ་ལས་དུག་ནད་གྲང་སྦྱོར་བཅོས་པ་ལ་ནི་བྱི་བྲུན་དང་།
པི་པི་ལིང་། ས་སྐྱ། ཚ་ལ། འོམ་བུ། སག་རམ་རྩི། རྒྱ་སྐྱེགས། བུ་རམ་རྣམས་ཆ་མཉམ་སྦྱར་བ་ཆུ་བསྐོལ་གྱིས་
དབུལ་ནས་བཏང་ལ་སྐབས་སུ་དུར་བྱིད། སྤོས་དཀར། པི་པི་ལིང་། ཨ་རུ་ར། སྒ་སྐྱ་རྣམས་སྦྱར་བས་ནད་རོ་



སྦྱང་། སྐྱ་རྦབ་ཀྱིས་ལུས་སྐྲངས་ན་དེ་སྟེང་སྲད་དཀར་རྩ་བ་བ་ཆུར་བར་བ་བསྣན་ནས་བཏང་། དེའི་རྗེས་སུ་མུ་
ཟི། ཟངས་ཐལ། འགྲོན་ཐལ། ཚ་བ་སྒ་པི་ཕོ་གསུམ་གྱི་ཐལ་བ། འགྲོན་བུའི་ཐལ་བ་རྣམས་བསྣན་ནས་ཆུ་སེར་
སྐེམ་པར་བྱ། སྐྲན་དུ་འདྲིལ་ན་ཟེ་ཚྭ། ཡ་བཀ། ཚ་བ་གསུམ་དང་འགྲོན་བུའི་ཐལ་བ། ཚ་ལ། ཨ་རུ་ར། སྐྱེར་
ཐུན། བུལ་ཏོག་རྣམས་སྦྱར། ཡང་ན་དུག་ནད་གང་སྦྱོར་སྤྱི་ལ་འགྲོན་བུ་དང་། ཟངས། ཚ་བ་སྒ་པི་ཕོ་གསུམ་
སོགས་ནུས་ལྡན་བསྲེགས་པའི་ཐལ་བ་དང༌། གངས་ཐིགས། བྱང་གི་བུལ་ཏོག ཚ་ལ། མིའི་རུས་པ་བཙའ་མ།
མི་དང་དོམ་གྱི་མཁྲིས་པ། བྲག་ཞུན། ཡུང་བ། ཁུར་མོང་གི་རྩ་བ། རྣམ་སྣང་། དོན་ལྔ་གར་བབས་ཀྱི་ཁ་འཛིན་
བཟང་པོ་དྲུག་སྟེ་ཅུ་གུར་ལི་ཛཱ་སུག་ཀ་དང་། ཨ་རུ་ར་རྣམས་ཆུ་བསྐོལ་གྱིས་ཕུལ་བས་གྲང་དུག་གསོད་ཅིང་སྦྱོང་བར་
བྱེད་ཀྱང་། གལ་ཏེ་འཁྲུ་མ་ཐུབ་ན་དུར་བྱིད་དང་། པི་པི་ལིང་། ཚ་ལ་རྣམས་བ་ཆུར་སྦྱར་བས་ནད་རོ་སྦྱང་།
ཡང་ན་གྲང་དུག་ལ་ཅོང་ཞི་འཕྲུལ་གྱི་ཐལ་སྨན་ཕྱི་རྒྱུད་ལྟར་སྦྱར་ནས་བཏང་། དེའི་རྗེས་ལ་ཨ་རུ་མཆུ་རིང་དང་དན་
རོག་སྦྱར་བའི་རིལ་བུས་སྦྱང་། ནད་ཀྱི་ངོ་བོ་གྲང་ཡང་ལྟར་སྣང་ཚ་ཚུལ་སྟོན་ན་ཚ་བ་སྒ་པི་ཕོ་གསུམ་གྱི་ཐལ་བ་དང་།
ཚད་པ་འཇོམས་པའི་སྤྱི་སྨན་གང་འཕྲོད་དང་སྦྱར་བས་སེལ་བར་བྱ། ཁ་ཟས་སུ་ལུག་ཤ་གསར་པ་དང༌། སྐམ་ཡིབ་
གོང་བཤད་ལྟར་དང་། ཚང་འཇམ་སོགས་ཟས་དང་སྤྱོད་ལམ་དྲོད་ལ་བསྟེན་པར་བྱའོ། །
༢ དུག་ནད་དུག་གིས་བཅོས་པ།
གཉིས་པ་དུག་ནད་དུག་གིས་བཅོས་པ་ནི། །ནང་ཡན་གྲོགས་པོ་མཚོན་ཆ་ རྣམ་པ་
གསུམ། །
ཞེས་པ་སྟེ། སྦྱར་དུག་སྤྱི་བཅོས་ལས་དུག་ནད་དུག་གིས་བཅོས་པ་ནི། སྤྱིར་དུག་ནད་དུག་གིས་བཅོས་བྱ་
བ་ནི་སྦྱར་དུག་དེ་ཉིད་དངོས་པོ་གང་ལ་སྦྱར་བའི་དངོས་པོ་དེ་ཉིད་སྨན་དུ་བཏང་ནས་དུག་དེ་ཉིད་འཇོམས་པར་
བྱེད་པ་ཞིག་ཡིན། དེ་ལྟ་བུའི་གསོ་བའི་ཐབས་དེ་ཡང་དཔེར་ན་དགྲ་དེ་གྲོང་ཁྱེར་ཆེན་པོའི་དབུས་ན་ཡོད་ན། དེའི་
ནང་ཡན་སྣ་ཁྲིད་བྱེད་མཁན་མི་གཅིག་དང་། དེའི་རྗེས་སུ་ཟླ་གྲོགས་རྩལ་ལྡན་ཞིག་བྱུང་ན། དེའི་ལག་ཏུ་དགྲ་བོ་
གསོད་བྱེད་ཀྱི་མཚོན་ཆ་བཞག་ནས་བཏང་བས་དགྲ་བོའི་སྟོབས་ཆེ་རུང་འཇོམས་ནུས་པ་བཞིན། སྐབས་འདིར་
དུག་ནད་དུག་གི་གསོ་ཐབས་ཡང་དེ་བཞིན་ཏེ། དང་པོ་ནང་ཡན་སྣ་ཁྲིད་མཁན་དང་། བར་དུ་གྲོགས་པོ། ཐ་མ་
མཚོན་ཆ་བཅས་རྣམ་པ་གསུམ་ལས། དེ་ལ་ཡང་རིན་ཆེན་སྦྱོར་བ་དང་། རྡོ་སྦྱོར་དང་། ཤ་སྦྱོར་དང་། དངོས་
དུག་སྦྱོར་བ་དང་། མཇུག་བསྡུ་བ་བཅས་ཀྱི་སྒོ་ནས་བསྟན་པའོ། །
(༡) རིན་པོ་ཆེའི་སྦྱོར་བ།
རིན་ཆེན་ནང་ཡན་གསེར་དངུལ་བྱུ་རུ་ཟངས། །མུ་ཏིག་གཡུ་དྲུག་གྲོགས་སུ་རྡོ་རྡེག་
ལྔ། །གསོད་པའི་མཚོན་ཆར་བསེ་རུ་བསྐུར་བས་འཇོམས། །
44



ཞེས་པ་སྟེ། རིན་ཆེན་ལ་སྦྱར་བའི་གཡའ་དུག་དེའི་ནང་ཡན་ནམ་རྒྱུས་ཡོད་པ་ནི་གསེར། དངུལ། བྱུ་རུ།
ཟངས། མུ་ཏིག གཡུ་དྲུག་པོ་སྲན་མ་ཙམ་རེ་བཏང་ཞིང་། དེ་དག་གི་གྲོགས་སུ་རྡོ་དྲེག་དམར་པོ་དང་དཀར་པོ་
དང་སེར་པོ་དང་ལྗང་གུ་དང་ནག་པོ་རྣམས་ཀྱི་དམར་པོ་མཆོག་དང་གཞན་རྣམས་ནུས་པ་ཕྱོགས་མཐུན་པས་
རིགས་ལྔ་གཏོང་། གསོད་པའི་མཚོན་ཆེར་བསེ་རུ་དཀར་པོ་བསྐུར་བས་འཇོམས་སོ། །
(༢) རྡོ་སྦྱོར། །
རྡོ་ལ་ནང་ ཡན་ གངས་ཐིགས་ཆུའི་རྡེའུ། །གཡུ་དང་མཚལ་དཀར་ཅོང་ཞི་རྣམ་པ་
ལྔ། །ཚ་བ་གསུམ་གྱི་གྲོགས་ལ་ཟེ་ཚྭའི་མཚོན། །
ཞེས་པ་སྟེ། སྦྱར་དུག་རྡོ་ལ་སྦྱར་བ་ཡིན་ན་ནང་ཡན་གངས་ཐིགས་སྲན་མ་ཙམ། ཆུ་ནང་གི་རྡེའུ། གཡུ་
དང་མཚལ་དཀར་སྲན་མ་ཙམ་རེ་དང་ཅོང་ཞི་བཅས་རྣམ་པ་ལྔ་པོར་ཚ་བ་སྒ་པི་ཕོ་གསུམ་གྱིས་གྲོགས་བྱས་ལ་ཟེ་ཚུའི་
མཚོན་ཆ་བསྐུར་བས་འཇོམས་སོ། །
(༣) ཤ་སྦྱོར།
ཤ་ལ་ནང་ཡན་བུ་མོ་རེ་འུ་ཁྱི། །བྱ་མཆིན་རྨ་བྱའི་ཤ་ལྔ་བྲག་ཞུན་གྲོགས། །གསོད་
པའི་མཚོན་དུ་བོང་ང་དཀར་པོ་བསྐུར། །
ཞེས་པ་སྟེ། སྦྱར་དུག་ཤ་སྦྱོར་ལ་ནང་ཡན་བུ་མོ་ལོ་བཅུ་བདུན་ལོན་པ་དང་། རེའུ་རྒྱ་བོ་ཞོ་འཐུང་། ཁྱི་གུ་
མིག་མ་བྱེ་བ། བྱ་མཚལ་ལུ་རྣམས་ཀྱི་མཆིན་པ་དང་། རྨ་བྱའི་ཤ་བཅས་ལྔ་ནི་ཤ་དུག་གི་གཙོ་བོ་ཡིན་པས་ནང་ཡན་
དང་དེ་ལ་བྲག་ཞུན་གྱི་གྲོགས་དང་། གསོད་པའི་མཚོན་དུ་བོང་ང་དཀར་པོ་བསྐུར་བས་འཇོམས།
(༤) དངོས་དུག་སྦྱོར་བ།
དངོས་ལ་ནང་ཡན་དུག་སྣ་ཅི་ཚོགས་ལ། །གྲོགས་སུ་ཨ་རུ་མཚོན་དུ་དྲི་ཆུ་བསྐུར། །
ཞེས་པ་སྟེ། སྦྱར་དུག་དངོས་དུག་གི་སྦྱོར་བ་ལ་ནང་ཡན་དུག་སྣ་ཅི་ཚོགས་ཏེ་དུག་གི་རིགས་སུ་གྱུར་ཚད་
སྲན་མ་ཙམ་རེ་དང་། གྲོགས་སུ་ཨ་རུ་གསེར་མདོག་བདུན་འགྱུར། མཚོན་དུ་དྲི་ཆུ་བསྐུར་བས་འཇོམས།
（༥) མཇུག་བསྡུ་བ།
སློང་སྡུད་ངོ་བོས་ངོ་བོ་འཇོམས་བྱེད་པ། །དཔེར་ན་སྲུངས་མ་བདུད་དུ་བབས་དང་
མཚུངས། །གཙོ་བོ་ངོས་འཛིན་གང་ཡིན་སྲན་ཙམ་རེ། །དེ་བས་ཆེས་ན་ནང་ཡན་དགྲ་ལ་
ལྡོག །སྦྱོར་འདི་སྨན་དང་ལྟག་པ་སྤྲད་ཀྱང་ཤིས། །
ཞེས་པ་སྟེ། མདོར་ན་དུག་ནད་དུག་གིས་གསོ་བའི་སྦྱོར་བ་དག་གིས་གབ་པ་སློང་ཞིང་བྱེར་བ་སྡུད། དུག་
གི་ངོ་བོས་དུག་ནད་ཀྱི་ངོ་བོ་འཇོམས་པར་བྱེད་པ་སྟེ། དཔེར་ན་བྱད་མའི་སྲུང་མ་ཁོ་རང་གི་བདུད་དུ་བབས་པ་
དང་མཚུངས་ཏེ་རང་གཤེད་རང་ལ་འབེབས་པའོ། །དུག་གང་སྦྱོར་བའི་གཙོ་བོ་ངོས་ཟིན་ན་གང་ཡིན་པའི་གཙོ་བོ་
A



སྲན་མ་ཙམ་རེ་སྦྱོར་སྡེའི་གསེབ་ནང་ཡན་ཏུ་བཏང་ངོ༌། །དེ་ལས་ཚེ་ན་ནང་ཡན་དགྲར་གྱུར་ནས་དུག་སྟོབས་
བསྐྱེད་པས་གཟབ་དགོས། དུག་ནད་དུག་གིས་གསོ་བའམ་འདུ་བ་རང་གྲོལ་གྱི་སྦྱོར་བ་འདི་དག་གོང་གི་སྨན་སྔོ་རྩི་
རིན་ཆེན་སྦྱོར་སྡེ་རྣམས་དང་ལྟག་པ་སྤྲད་ན་ཡང་མཆོག་ཏུ་ཤིས་པས་ན། དེ་རྣམས་རྫོང་འཕྲང་དུ་དེའི་ཞལ་
གདམས་ཀྱི་མན་ངག་ནི། ཤ་སྦྱོར་རིགས་མང་བས་དཔེར་ན་ཤ་སྦྱོར་པ་ལྟ་བུ་གཅིག་གིས་མཆིན་པ་དང་གློ་བ་དང་
ཀླད་པ་དང་མིག་དང་། རུས་པ་ལ་སོགས་པ་གང་ལ་སྦྱར་བ་དེ་རང་ནར་འོང་བའོ། །རང་གྲོལ་གྱི་སྦྱོར་བ་ལ་ཡང་
མིག་སོགས་གང་ན་བ་དེ་རང་སྣ་ཁྲིད་བཏང་ངོ༌། །གལ་ཏེ་རིན་པོ་ཆེ་དང་ཤ་དུག་དངོས་སོགས་འདྲེས་མར་སྦྱར་བ་
འདུག་ན་ཡང་སུམ་ཆར་གར་འདུག་དེའི་སྣ་ཁྲིད་བཏང་ངོ་། །
༣ དུག་ནད་སྔགས་ཀྱིས་བཅོས་པ།
དུག་ནད་སྔགས་ཀྱིས་གསོ་བ་འདི་ལྟ་སྟེ། །ཨཽ་ཀ་ལི་ཀུ་ཀུ་རི་ཧད་འུང་། །འབུ་འཛུ་
བྷ་ཏི་སེ་ཨོཾ་ན་ཨོ་བྷིས། །བྷ་གང་འུང་། ཨ་ན་བྷིས། རྗེས་གང་འུང་། བྷིས་པ་རི་ཀ་འུང་།
བྷིས་གང་དི་བྱིས། ཧ་ར་ཧ་ར་མེ་ཧུཾ་ཝི་སྭཱ་ཧཱ། སྲབ་བྷ་ར་བྷིས། ལ་ཧི་ཀ་རོ་ཨ་མཱི་ན་ཀ་རི་
པ་རི་ན་ཧོ། །མ་ཧཱ་དེ་རོ། ནི་ལེན་ཀན་ཨོ་ཏོ་ཧོར་ཙ། ཧ་རི་བྷིས། ནན་ཏི་བྷིས། ཨོཾ་ཤད་
དེ་ཤད་དེ་སྭཱ་ཧཱ། ༀ་ཤེད་ཤེད་བི་ཤེད་སྭཱ་ཧཱ། ཨོཾ་ཀྲུག་ལེ་ཧྲི་ཨ་ཧྲི་ཁ། ཉི་ཤུ་རྩ་རེས་རང་
ཉིད་སྲུང་བ་སྟེ། །བརྒྱ་འམ་སྟོང་གིས་གཞན་གྱི་དུག་ནད་སེལ། །བཙན་དུག་ཤ་དུག་སྦྱར་
དུག་མ་ལུས་འཇོམས། །ཚེག་མེད་ གསེར་ གྱིས་ བྲིས་ནས་ བཏགས་པས་ཐུབ། །དྲང་སྲོང་
རྣམས་ཀྱིས་འདི་ལ་གཅེས་པར་གྱིས། །
ཞེས་པ་སྟེ། དུག་ནད་སྔགས་ཀྱིས་གསོ་བ་ལ་ནི་འདི་ལྟ་སྟེ། ཨོ་ཀ་ལི་ཀུ་ཀུ་རི་ཧད་འུང་། འབུ་འཛུ་བྷ་ཏི་སེ་
དྷ་ན་དྷ་བྷིས། བྷ་གང་འུང་། ཨ་ན་བྷིས། རྗེས་གང་འུང་། བྷིས་པ་རི་ཀ་འུང་། བྷིས་གང་དྷི་བྷིས། ཧ་ར་ཧ་ར་
མེ་ཧཱུྃ་ཁྱི་སྭཱ་ཧཱ། སྲབ་བྷ་ར་བྷིས། ལ་ཧི་ཀ་རོ་ཨ་མྲྀ་ཏ་ཀ་རི་པ་རི་ན་ཧོ། མ་ཧཱ་དེ་རོ། ནི་ལེན་ཀན་དྷ་ཏོ་ཧོ་ར་ཙ།
ཧ་རི་བྷིས། ནན་ཏི་བྷིས། ཞེས་པ་འདི་ཡན་ཉི་ཤུ་རྩ་གཅིག་བཟླས་པས་རང་བསྲུང་བ་དང་བརྒྱ་སྟོང་གིས་གཞན་
གྱི་དུག་ནད་སེལ། དེ་ནས། ཨོཾ་ཤད་དེ་ཤད་དེ་སྭཱ་ཧཱ། ཞེས་པ་འདི་དང་པོ་བཙན་དུག་གམ་ཟས་ལ་བརྒྱ་བཟླས་
ནས་ཟ། ཨོ་ཤེད་ཤེད་བི་ཤེད་སྭཱ་ཧཱ། ཞེས་པ་ཟས་ཟོས་རྗེས་བརྒྱ་བཟླའོ། ཨོ་ཀྲུག་ལེ་ཧྲི་ཨ་ཧྲི་ཁ། སྔགས་འདི་
བཙན་དུག་གམ་སྨན་ལ་བཏབ་ལ་བཏང་བ་དང་། གོ་བདེ་ཕྱིར་གོང་དུ་བཀོལ་ནས་བཤད་ཚར་ཀྱང་། ཨོ་ཀ་ལི་ཞེས་
པ་ནས་ནན་ཏི་བྷིས་ཞེས་པའི་བར་ཉི་ཤུ་རྩ་གཅིག་རེས་རང་ཉིད་བསྲུང་བ་ཡིན་ཞིང་། སྟེ་ཞེས་པ་འོག་མ་འདྲེན་
ཚིག་སྟེ་ཆུའམ་ཟས་གང་ལའང་བརྒྱའམ་སྟོང་བཟླས་པ་དག་གིས་ནི་གཞན་གྱི་དུག་ནད་སེལ་བར་བྱེད་དོ། །གཞན་
ཡང་སྔགས་འདིས་བཙན་དུག་དང་ཤ་དུག་དང་སྦྱར་དུག་སོགས་དུག་རིགས་མ་ལུས་པ་འཇོམས་ཤིང་། གཞན་
A6



ཡང་གོང་གི་སྔགས་ཐམས་ཅད་བར་ཚེག་མེད་པར་མཐིང་ཤོག་ལ་གསེར་གྱིས་བྲིས་ནས་རང་སྔགས་ཀྱིས་རབ་
གནས་བྱས་ནས་ལུས་སམ་མགུལ་དུ་བཏགས་པས་དུག་རིགས་ཐམས་ཅད་ཐུབ་པས་ན་དེའི་ཕྱིར་དྲང་སྲོང་སྟེ་སྨན་
པ་རྣམས་ཀྱིས་བསྲུང་བ་འདི་ལ་གཅེས་པར་གྱིས་ཤིག་གོ །།
གཉིས་པ། བྱེ་བྲག་གི་བཅོས་ཐབས།
བྱེ་བྲག་བཅོས་ཐབས་འཇུག་སྒོ་རྫས་རིགས་དང་། །ནད་རིགས་ལྡང་དུས་བབས་སའི་
སྒོ་ནས་བཅོས། །
ཞེས་པ་སྟེ། སྦྱར་དུག་གི་བཅོས་ཐབས་ལས་གཉིས་པ་བྱེ་བྲག་གི་བཅོས་ཐབས་ནི་འཇུག་སྒོ་དང་། རྫས་
རིགས། ནད་རིགས། ལྡང་དུས་དང་བབས་ས་བཅས་ཀྱི་སྒོ་ནས་བཅོས་པ་དང་ལྔའོ། །
༡ འཇུག་སྒོ་དང་སྦྱར་ནས་བཅོས་པ།
དང་པོ་འཇུག་སྒོའི་རིགས་ཀྱིས་བཅོས་པ་ནི། །དུད་པ་ཉི་ཟེར་རླངས་དུག་རྣམ་སུམ་
ཞེས་པ་སྟེ། དང་པོ་འཇུག་སྒོའི་རིགས་ཀྱི་སྒོ་ནས་བཅོས་པ་ནི། དུད་པ་ལ་བསྐུར་བའི་དུག་དང་། ཉི་ཟེར་
ལ་བསྐུར་བའི་དུག་དང་། རླངས་པ་ལ་བསྐུར་བའི་དུག་དང་རྣམ་པ་གསུམ་ཕྱོགས་མཐུན་དུ་བཅོས་པ་དང་། རེག་
དུག་ཟུར་དུ་བཅོས་པ་དང་གཉིས་སོ། །
(༡) དུད་ཉི་རླངས་གསུམ་ཕྱོགས་མཐུན་དུ་བཅོས་པ།
གཙོ་བོ་དྲུག་སྦྱོར་ཕྱི་ མའི་ ཐང་ སྟེང་དུ། །བོང་ང་ བྲག་ ཞུན་ བསྣན་ པས་དུད་པ་
འཇོམས། གཙོ་བོ་དྲུག་གི་ལུམས་ཀྱིས་ཕྱི་ནས་བདུག །རྗེས་ལ་དམར་པོ་གསུམ་གྱི་སྨན་མར་
སྦྱར། །ཉི་ཟེར་རླངས་ལ་བདུད་རྩིའི་རླངས་ལུམས་བྱ། །ཀོ་ལེར་ན་སྐྲངས་བྱུང་ན་ཐོན་པ་
ཡིན། །རྗེས་ལ་གཙོ་བོ་དྲུག་གི་སྨན་མར་སྦྱར། །
ཞེས་པ་སྟེ། སྦྱར་དུག་འཇུག་སྒོ་དང་སྦྱར་ནས་བཅོས་པ་ལ་དུད་པ་དང་ཉི་ཟེར། རླངས་པ་བཅས་ལ་བསྐུར་
བའི་དུག་ལ། གཙོ་བོ་དྲུག་སྦྱོར་ཕྱི་མའི་ཐང་སྟེང་ཞེས་པ་གོང་གི་སྦྱར་དུག་སྤྱི་བཅོས་ལས་སྔོ་སྦྱོར་གྱི་གཙོ་བོ་དྲུག་
སྦྱོར་སྔ་ཕྱི་གཉིས་ཡོད་པའི་ཕྱི་མ་སྟེ། གཙོ་བོ་དྲུག་དང་སྤང་རྒྱུན་དཀར། །སེ་སྐྱེར་བྲག་སྤོས་ཐ་རམ་གང་ག་
ཆུང་། །གང་བབས་ཁ་འཛིན་བཅས་པ་ཐང་དུ་བཏང་། །ཞེས་པ་དེའི་སྟེང་དུ་བོང་ང་དཀར་པོ་དང་བྲག་ཞུན་
བསྣན་པས་དུད་པ་ལ་བསྐུར་བའི་དུག་འཇོམས་པ་དང་། གོང་གི་ཚ་བ་ཆེ་ན་ཡུ་གུ་ཤིང་སོགས་གཙོ་བོ་དྲུག་གི་



ལུམས་ཀྱིས་ཕྱི་ནས་བདུག་ཅིང་། རྗེས་ལ་དམར་པོ་ཚོས་བཙོད་འབྲི་མོག་གསུམ་གྱི་སྨན་མར་སྦྱར་རོ། །ཉི་ཟེར་
དང་རླངས་པ་ལ་ཤུག་པ། བ་ལུ། མཚེ་ལྡུམ་དང་འཁན་པ་འོམ་བུ་སྟེ་བདུད་རྩི་ལྔའི་རླངས་ལུམས་བྱ་ཞིང་ལུས་ཀྱི་
ཀོ་ལེར་ན་ཞིང་སྐྲངས་པ་བྱུང་ན་ཕྱིར་ལ་ཐོན་པ་ཡིན་པས་རྗེས་ལ་གོང་གི་གཙོ་བོ་དྲུག་གི་སྨན་མར་སྦྱར་ནས་བཅོས་
དགོས་
(༢) རེག་དུག་ཟུར་དུ་བཅོས་པ།
རེག་པ་རྨ་ཁོང་གཉིས་ནས་བཅོས་པར་བྱ། །
ཞེས་པ་སྟེ། རེག་དུག་བཅོས་ཐབས་ནི་ཕྱི་ནས་རྨ་གསོ་བ་དང༌། ཁོང་ནས་སྨན་གྱིས་དུག་ནད་གསོ་བ་
བཅས་གཉིས་སོ། །
ཀ ཕྱི་ནས་རྨ་བཅོས་པ།
དྲི་ཆུ་དྲི་ཆེན་བཙིར་བའི་ཁུ་བ་ལ། །གུར་ཀུམ་གླ་རྩི་ཤིང་ཀུན་སྒོག་སྐྱ་སྦྱར། །དེ་ཡིས་
ཁྲུས་བྱ་མུ་ཟི་ག་བུར་དང་། །སོ་མ་རཱ་ཛ་ཆུ་རྩ་བུལ་ཏོག་དང་། །གླ་རྩི་ཤིང་ཀུན་བྱང་པ་
གཡེར་མ་དང་། །དུད་པ་ཞིབ་བཏགས་སྦྲང་གར་སྦྱར་ལ་བྱུག །ཡང་ན་བཟང་དྲུག་མུ་ཟི་
གླ་རྩི་དང་། །བོང་ང་དཀར་པོ་སྤོས་དཀར་ཨ་རུ་ར། །བསེ་རུ་ར་ལུག་རྭ་གཞོབ་མར་སྦྱར་
བསྐུ། །ཀྱི་ལྕེ་སྔོན་བུ་སྤྱང་ཚེར་ལྕམ་རྩ་ས། །པི་པི་ལིང་དང་ཟེ་ཚྭ་སྦྲང་རྒོད་སྦྱར། །བྱུགས་
པས་མཛེ་འབྲས་ལྷོག་པ་སེལ་བར་བྱེད། །མཚེ་དང་བ་ལ་ཤུག་འབྲུ་ཙན་དན་སྒྲུག །གླ་རྩི་
ཨ་རུ་སྔོན་བུ་འབྲས་བུ་གསུམ། །ཙན་དན་དཀར་པོ་དབང་པོ་ལག་པ་དང་། །སྙིང་དང་གླ་
གོར་ཞོ་ཤ་བ་ལེ་ཀ །ཆུར་བསྡུས་མི་ཚིལ་ཁྱོར་གང་སྦྱར་ལ་བྱུག །ཨ་རུ་རུ་རྟ་བོང་ང་དཀར་
པོ་དང་། །མཛེ་ཚྭ་དོམ་དང་བ་ལང་མཁྲིས་པ་རྣམས། །རྨར་བླུག་ར་ཚིལ་འཇིབས་བྱ་ཤ་རོ་
ཆེ། །ལྕགས་བསྲེགས་མེ་ཏོག་སྒོ་ངས་ཞག་གསུམ་མནན། །དེ་འོག་མུ་ཟི་དུར་བྱིད་ཐར་ནུ་
དང་། །རྒྱ་ཚིལ་དཀར་པོ་རུས་པ་བསྲེགས་པས་མནན། །ཤ་རོ་ཆོད་ནས་ར་རུ་བསྲེགས་པ་
དང་། །ཕ་བ་དགོ་དགོ་རྙིང་ཀླད་གསོམ་ཐལ་དང་། །ཨ་མྲྀ་ཏ་དང་སྦྱར་ལ་རྨ་ལ་བྱུག །ཚ་
བའི་རྨ་ལ་མི་བསྲེག་བསིལ་གསུམ་དང་། །ག་བུར་ཙན་དན་གི་ཝཾ་ཨ་རུ་ར། །གླ་རྩི་ལྕགས་
ཕྱེ་ར་ཁྲག་སྦྱར་བ་བྱུག ། །
ཅེས་པ་སྟེ། རེག་དུག་གི་རྨ་ཕྱི་ནས་གསོ་བ་ལ་ནི་དྲི་ཆུའི་ནང་དུ་དྲི་ཆེན་བཙིར་བའི་ཁུ་བ་ལ་གུར་ཀུམ། གླ་
རྩི། ཤིང་ཀུན། སྒོག་སྐུ་རྣམས་སྦྱར་བ་དེས་རྨ་རྣམས་བཀྲུས་ནས། མུ་ཟི་སེར་པོ་དང་། ག་བུར། སོ་མ་རཱ་ཛ།
ཆུ་རྩ། བུལ་ཏོག གླ་རྩི། ཤིང་ཀུན། བྱང་པ། གཡེར་མ། དུད་པ་རྣམས་ཞིབ་ཏུ་བཏགས་པ་སྦྱང་གར་དང་སྦྱར
ལ་བྱུག ཡང་ན་བཟང་པོ་དྲུག་དང་མུ་ཟི་སེར་པོ། གླ་རྩི། བོང་ང་དཀར་པོ། སྤོས་དཀར། ཨ་རུ་ར། བསེ་རུ་
48



དཀར་པོ། ར་ལུག་གི་རྭ་གཞོབ་བཅས་མར་རྙིང་དང་སྦྱར་ལ་བསྐུ། ཡང་ན་ཀྱི་ལྕེ་དང་། སྔོན་བུ། སྤྱང་ཚེར།
ལྕམ་རྩ། སྒ། པི་པི་ལིང་། ཟེ་ཚྭ་བཅས་སྲུང་རྒོད་དེ་སྦྲང་སྨྱོན་ལ་སྦྱར་བ་བྱུགས་པས་དུག་གི་མཛེ་འབྲས་ལྟོག་པ་
སེལ་བར་བྱེད། ཡང་ན་མཚེ་ཁྱོར་བ་གང་། བ་ལུ་ཁྱོར་བ་གང་། ཤུག་པའི་འབྲུ་བྲེ་གང་། ཙན་དན་སྨུག་པོ། གླ་
རྩི། ཨ་རུ་ར། སྔོན་བུ། ཨ་འབྲས། སྲ་འབྲས། འཇམ་འབྲས། ཙན་དན་དཀར་པོ། དབང་པོ་ལག་པ། སྙིང་
ཞོ་ཤ གླ་གོར་ཞོ་ཤ བ་ལེ་ཀ་སོགས་ཆུར་བསྡུས་པ་དེ་མི་ཚིལ་ཁྱོར་བ་གང་རེ་དང་སྦྱར་ལ་བྱུག ཡང་ན་ཨ་རུ་ར།
རུ་རྟ། བོང་ང་དཀར་པོ། མཛེ་ཚྭ། དོམ་དང་བ་ལང་གི་མཁྲིས་པ་རྣམས་རྨར་བླུགས་ལ་ར་ཚིལ་གྱི་འཇིབས་བྱ།
ཤ་རོ་ཆེན་བཅད་དེ་ལྕགས་ཀྱི་ཏེལ་བས་བསྲེགས་ལ། མེ་ཏོག་སྣ་ཚོགས་དང་སྒོ་ང་སྣ་ཚོགས་ཀྱིས་ཞག་གསུམ་
མནན། དེ་འོག་མུ་ཟི་སེར་པོ། དུར་བྱིད། ཐར་ནུ། རྒྱ་ཚིལ་དཀར་པོ་སྟེ་ཁྱི་ལུད་ཀྱི་དཀྱིལ་དུ་བུན་དཀར་པོ་ཧྲིལ་
ཧྲིལ་བྱུང་བ་དེ་དང་རའི་རུས་པ་བསྲེགས་པ་དྲི་ཆེན་དང་སྦྱར་བས་མནན། ཤ་རོ་ཆོད་ནས་ར་རུ་ཞེས་རའི་རྭ་ཅོ་
བསྲེགས་པ། ཕ་བ་དགོ་དགོ ལྷམ་རྙིང་པའི་ཀོ་ཀྲད་དང་། གསོམ་ཐལ། ཨ་མྲྀ་ཏ་སྟེ་བདུད་རྩི་ཆོས་སྨན་དང་སྦྱར་
ལ་རྨ་ལ་བྱུག དེ་ཡང་རེག་དུག་ཚ་བའི་རྨ་ལ་མི་བསྲེག་པར་བསིལ་གསུམ་དང་། ག་བུར། ཙན་དན་དཀར་པོ།
གི་ཝཾ། ཨ་རུ་ར། གླ་རྩི། ལྕགས་ཕྱེ། ར་ཁྲག་རྣམས་སྦྱར་ནས་བྱུག
ཁ ཁོང་ནས་ཉེས་པ་བཅོས་པ།
བཟང་དྲུག་ཙན་དན་དཀར་དམར་ཨ་རུ་ར། །གླ་རྩི་དཔའ་བོ་ དཀར་སེར་ སྤང་རྩི་
དོ། །སྲོ་ལོ་ཏིག་ཏ་ཞིམ་ཐིག་བ་ཤ་ཀ །སེ་འབྲུ་ཤུག་འབྲུ་སྐྱུ་རུ་བོང་ང་དཀར། །དོམ་དང་
བ་ལང་མཁྲིས་པ་ཀ་ར་སྦྱར། །ཁོང་དུ་བཏང་ཞིང་ར་ཁྲག་ར་ཤ་བསྟེན། །
ཞེས་པ་སྟེ། རེག་དུག་ཁོང་ནས་བཅོས་པ་ནི་བཟང་པོ་དྲུག་དང༌། ཙན་དན་དཀར་དམར། ཨ་རུ་ར། གླ་
རྩི། དཔའ་བོ་དཀར་སེར། སྤང་རྩི་དོ་བོ། སྲོ་ལོ། ཏིག་ཏ། ཞིམ་ཐིག་ལེ་སྟེ་མིག་སྨན་སངས་རྒྱས་དང་། བ་ཤ་ཀ
སེ་འབྲུ། ཤུག་པའི་འབྲུ། སྐྱུ་རུ་ར། བོང་ང་དཀར་པོ། དོམ་དང་བ་ལང་གི་མཁྲིས་པ་བཅས་ཀ་ར་དང་སྦྱར་བ་
ཁོང་དུ་བཏང་ཞིང་། ར་ཁྲག་དང༌། ར་ཤ་ལྟོ་ལ་བསྟེན་དགོས།
༢ རྫས་རིགས་ཀྱི་སྒོ་ནས་བཅོས་པ།
(༡) རིན་ཆེན་སྦྱོར་བ།
རིན་ཆེན་སྤྱི་ཡི་གཉེན་པོ་བྲག་ཞུན་དང་། །ཨ་རུ་མུ་མེན་མུ་ཟི་ཀུན་ལ་གཅེས། །ཁྱད་
པར་གསེར་ལ་ཏིལ་དང་ཟར་མ་བསྣན། །ཟངས་ལ་ཚ་ལ་འཁར་བ་སྒོག་སྐྱ་བསྣན། །དངུལ་
ཆུའི་གཉེན་པོར་སྟར་བུ་བ་ཆུ་བཏང་། །ཞ་ཉེ་མཛོ་མར་གནའ་བ་གླང་སྤུའི་གཞོབ། །ཡང་
ན་གསེར་དངུལ་ཟངས་ལྕགས་མུ་ཏིག་གཡུ། །བྱུ་རུ་ཙན་དན་དཀར་དམར་རྡོ་དྲེག་དང་། །
49



ཨུཏྤལ་ཅུ་གང་གུར་ཀུམ་ཀ་ར་སྦྱར། །རང་རང་ངོས་ཟིན་གོང་གི་མདེ་ཁ་བསྒྱུར། །ཡང་ན་
ར་ཁྲག་རཏྣ་ཞག་དགུར་བཏང་། །དེ་འོག་བསེ་རུ་བཟང་དུག་ཨ་བྷི་ཥ། །ཨུཏྤལ་གླ་རྩི་གི་
ཝཾ་ཀ་ར་དང་། །ར་ཡི་མཆིན་པ་སྦྱར་ལ་བཏང་བར་བྱ། །བོང་ང་དོམ་སྤྲུལ་མཁྲིས་པའི་རིལ་
བུ་བཏང་། ། །
ཞེས་པ་སྟེ། སྦྱར་དུག་བྱེ་བྲག་གི་བཅོས་ཐབས་ལས་རྫས་རིགས་སྦྱོར་བའི་སྒོ་ནས་བཅོས་པ་ནི། རིན་པོ་ཆེ་
ལས་སྦྱར་བའི་དུག་དང༌། རྡོ་ལས་སྦྱར་བའི་དུག སྔོ་ལས་སྦྱར་བའི་དུག ཤ་ལས་སྦྱར་བའི་དུག རྩི་ལས་སྦྱར་
བའི་དུག་དང་དངོས་དུག་ལས་སྦྱར་བའི་དུག་དང་བཅས་དྲུག་ལས། རིན་པོ་ཆེའི་དུག་སྦྱོར་བཅོས་པ་ལ་གསུམ་
ལས་དང་པོ་སྤྱིའི་གཉེན་པོར་གྱུར་པ་བྲག་ཞུན་དང༌། ཨ་རུ་ར། མུ་མེན། མུ་ཟི་སེར་པོ་རྣམས་ནི་སྦྱོར་བ་ཀུན་ལ་
གཅེས་ཤིང་། གཉིས་པ་ཁྱད་པར་གཉེན་པོ་གསེར་ལ་སྦྱར་ན་མཁྲིས་པ་སྐྱེ་བས་དེའི་གཉེན་པོ་ནི་སྤྱི་སྨན་སྟེང་དུ་
ཏིལ་དཀར་ནག་དང་ཟར་མ་བསྣན་པ་དང༌། ཟངས་ལ་སྦྱར་བ་ཁ་སྐོམ་པ་འབྱུང་བས་དེ་ལ་ཚ་ལ་དང་། འཁར་བ་
ལ་སྦྱར་བ་ཕོ་བ་ལྕི་བས་གཉེན་པོ་སྒོག་སྐྱ་བསྣན། དངུལ་ཆུ་ལ་སྦྱར་བ་ཕོ་ལོང་དུ་འགྲིལ་བ་དང་ཁ་རྨར་འགྲོ་བ་དེའི་
གཉེན་པོར་སྟར་བུ་དང་བ་ཆུ་བཏང་བ་དང་། ཞ་ཉེ་ལ་སྦྱར་བ་ཤ་སྔོ་སྒལ་ཚིགས་ན་ལ་ས་བོན་འཛག་པས་མཛོ་མོའི་
མར་དང༌། གནའ་བ་དང༌། གླང་གི་སྤུའི་གཞོབ་སོགས་རང་རང་ལ་ཁ་བསྒྱུར་ཏེ་བཏང་ངོ༌། གསུམ་པ་ཕྱིང་དྲིལ་
བཅོས་སྒོར་ལ་གསེར་དངུལ་ཟངས་ལྕགས་མུ་ཏིག་གཡུ་བྱུ་རུ། ཙན་དན་དཀར་དམར་གཉིས། རྡོ་དྲེག་དང་།
ཨུཏྤལ། ཅུ་གང་། གུར་ཀུམ་དང་། ཀ་ར་རྣམས་སྦྱར་ལ་བཏང་། རིན་པོ་ཆེ་གང་ལས་སྦྱར་བའི་དུག་ཡིན་པ་སོ་
སོར་ངོས་ཟིན་ན་གོང་གི་སྤྱིའི་གཉེན་པོ་ལ་གོང་འོག་གང་འོས་ཀྱི་མདེའུ་ཁ་བསྒྱུར་བ་སྟེ་གསེར་ལ་སྦྱར་བ་ངོས་ཟིན་ན་
ཏིལ་དང་ཟར་མ་ཕྱིང་དྲིལ་སྦྱོར་བ་ལྟ་བུ་གང་དགོས་རིག་པས་སྦྱོར་ཞིང་དེ་ཡང་དུས་ཀུན་ལ་སྦྱོར། ཡང་ན་དབྱིག་
དུག་ལ་ར་ཁྲག་དང་། རཏྣ་ཞེས་རིན་པོ་ཆེ་གསེར། དངུལ། ཟངས། མུ་ཏིག གཡུ་ལྔ་པོ་སྲན་མ་ཙམ་རེ་ཞག་
དགུའི་བར་ལྟོར་བཏང་བས་བསྡུས་ལ། དེ་འོག་བསད་མིན་ནི་བསེ་རུ་དཀར་པོ། བཟང་དྲུག ཨ་བི་ཥ། ཨུཏྤལ་
དཀར་པོ། གླ་རྩི། གི་ཝཾ ཀ་ར་རྣམས་དང་རའི་མཆིན་པ་སྦྱར་ལ་བཏང་བར་བྱ། ཡང་ན་བོང་ང་དཀར་པོ་དང་།
དོམ། སྦྲུལ་གྱི་མཁྲིས་པའི་རིལ་བུ་བཏང་། །
（༢)རྡོ་སྦྱོར།
རྡོ་སྦྱོར་སྤྱི་ཡི་གཉེན་པོར་ཚ་བ་གསུམ། །ཟེ་ཚྭ་རྒྱ་ཚྭ་ཚ་ལ་རྨ་བྱའི་ཤ །ཁྱད་པར་
སྦལ་རྒྱབ་ཏི་ཚ་ཅོང་ཞི་མཚལ། །མུ་ཟིའི་གཉེན་པོར་ཆང་བཟང་པི་པི་ལིང་། །ཡུ་གུ་ཤིང་
དང་སྒོག་སྐྱ་སྦྲང་རྩིས་བསྒྱུར། །ཡང་ན་གྲང་སྦྱོར་འཇོམས་པའི་སྨན་སྟེངས་སུ། །ཟེ་ཚྭ་རྒྱུ་
ཚྭ་བསྣན་པས་འཇོམས་པར་ངེས། །ཡང་ན་རྒྱ་ཚྭ་རྒྱམ་ཚྭ་ཁ་རུ་ཚྭ། །ཟེ་ཚྭ་ཚ་ལ་ཚ་བ་
གསུམ་སྒྱུར་བཏང་། །
50



ཞེས་པ་སྟེ། རྡོ་སྦྱོར་སྤྱི་ཡི་གཉེན་པོར་ཚ་བ་གསུམ་དང་། ཟེ་ཚྭ། རྒྱ་ཚྭ། ཚ་ལ། རྨ་བྱའི་ཤ་(མ་རྙེད་ན་བྱ་
མཚལ་ལུའི་ཤ་)རྣམས་སྦྱར་བ་དེའི་སྟེང་སྒོས་ཀྱི་གཉེན་པོ་རང་རང་ལ་ཁ་བསྒྱུར་སྦལ་རྒྱབ་ལ་སྦྱར་བ། ཏི་ཚ་ལ་སྦྱར་
བ། ཅོང་ཞི་ལ་སྦྱར་བ། མཚལ་ལ་སྦྱར་བ། མུ་ཟི་སོགས་ལ་སྦྱར་བའི་གཉེན་པོར་ཁ་བསྒྱུར་ནི་རིམ་པ་བཞིན་དུ་
ཆང་བཟང་པོ། པི་པི་ལིང་། ཡུ་གུ་ཤིང་། སྒོག་སྐྱ། སྦྲང་རྩི་བཅས་ཀྱིས་ཁ་བསྒྱུར་ནས་བཏང༌། ཕྱིང་དྲིལ་བཅོས་
པར་ཡང་གྲང་སྦྱོར་འཇོམས་པའི་གཙོ་བོའི་སྨན་གསུམ་གྱི་ནང་གི་སྨན་གོང་མའི་སྟེང་དུ་ཟེ་ཚྭ་དང་། རྒྱ་ཚྭ་གཉིས་
བསྣན་པས་འཇོམས་པར་ངེས། ཡང་ན་རྒྱུ་ཚྭ། རྒྱམ་ཚྭ། ཁ་རུ་ཚྭ། ཟེ་ཚྭ། ཚ་ལ། ཚ་བ་གསུམ་རྣམས་སྦྱར་ལ་
བཏང༌།
(༣） ཤ་སྦྱོར།
ཤ་སྦྱོར་སྤྱི་ཡི་གཉེན་པོར་དོམ་མཁྲིས་དང༌། །མི་རྟའི་རོ་ཚན་དང་ནི་སྟག་ཤ་བ། །
འོམ་བུ་བོང་ང་དཀར་པོ་ཚ་ལ་ཡིན། །ཁྱད་པར་ར་ལ་གུར་ཀུམ་ཨ་རུ་ར། །ཨབྷི་ཥ་གསུམ་
བྱ་ལ་གུར་ཀུམ་དང་། །སྲེ་མོའི་སྨྲ་ར་བྱ་མོ་ནག་མོའི་ཤ །ཁྱི་ཡི་ཤ་ལ་དུད་པ་བྱ་བལ་མ། །
སྲེ་མོའི་ཤ་ལ་འུག་པ་སྲིན་བྱ་བཏང་། །ཡང་ན་འབྲས་བུ་གསུམ་མམ་བཟང་དྲུག་སྦྱར། །
བྱུང་པ་ཆུ་སྦྱར་ཆ་ག་བོང་ང་དཀར། །ཡང་ན་འབྲི་མོག་ཁུར་རྩ་ར་ཁྲག་འཇོམས། །ཉ་ལ་
སྐྱུར་མོ་སྦལ་པ་རྨིགས་པས་འཇོམས། །སྡོམ་ལ་སྲད་དཀར་སྡིག་ལ་ལྗོང་མོ་དང་། །རྨིགས་
པ་སྦལ་པ་དཔའ་བོ་སེར་པོས་འཇོམས། །གོང་མོ་མཛེ་ཁྲག་ཏིག་ཏ་སྤང་རྩི་དོ། །རི་བོང་
མཁྲིས་པ་དོམ་མཁྲིས་ཕྲུ་ཚན་གསུམ། །གི་ཝཾ་ལ་ནི་ཁྱི་ལུད་དྲི་ཆེན་བཏང་། །སྤྱི་ལ་བྲག་
ཞུན་གུར་ཀུམ་ག་བུར་བསྣན། །ཡང་ན་རྒྱ་ཚྭ་རྒྱ་སྐྱེགས་བྲག་ཞུན་བཏང་། །རུས་པར་ཟེ་ཚྭ་
མུ་ཟི་བོང་ང་དཀར། །མདེའུ་ཁ་སྤྱི་སྨན་སྦྱར་བས་འཇོམས་པ་ཡིན། །རྦ་བྱེ་ཨོག་དཀར་ཤ་
ནི་ཀུན་ལ་གཅེས། །ཡང་ན་གི་ཝཾ་ཉ་སྤྱིའི་མཁྲིས་པ་དང་། །གླ་རྩི་བྲག་ཞུན་ཆོས་སྨན་སྦྱར་
ལ་བཏང་། །ཡང་ན་སྔོ་སྦྱོར་དགུ་ཡི་ཐང་གིས་འཇོམས། །སྤྱི་ལ་དུད་པ་བྲང་ཀླད་ལྟག་སྤུའི་
གཞོབ། །རྗེས་ལ་རྣོན་པོའི་བཤལ་གྱིས་སྤུ་རོ་སྒྲུང་། །རྨ་བྱའི་སྒོང་དུག་བྱ་མཚལ་མཁྲིས་པ་
དང་། །པུ་ཤུད་ཅོ་གའི་སྒོ་ངས་འཇོམས་པར་བྱེད། །
ཅེས་པ་སྟེ། ཐ་སོགས་ལས་སྦྱར་བའི་དུག་བཅོས་པ་ལ་ཤ་སྦྱོར་སྤྱིའི་གཉེན་པོ་དང་། སྒོས་ཀྱི་གཉེན་པོ་སྣ་
ཁྲིད་དང་། ཞར་བྱུང་དང་གསུམ་ལས་སྤྱིའི་གཉེན་པོར་དོམ་མཁྲིས་དང༌། རོ་ཚན་གསུམ། སྔོ་སྟག་ཤ འོམ་བུ།
བོང་ང་དཀར་པོ། ཚ་ལ་རྣམས་གཏོང་། དེ་སྟེང་ཁྱད་པར་ཅན་ནམ་སྒོས་ཀྱི་ཁ་བསྒྱུར་གཉེན་པོ་ནི་ར་ཤའི་སྦྱར་
དུག་གིས་མཐེབ་གང་ཙམ་ཁོལ་བུར་ན་ལ་མགོ་དང་། ཡན་ལག་ལ་འབབ་པར་གུར་ཀུམ། ཨ་རུ་ར། ཨ་བྷི་
གསུམ་བསྣན་པ་དང་། བྱ་ཤ་ལ་སྦྱར་བའི་དུག་གིས་མིག་སྤྲིན་དམར་སེར་བྱེད་པ་ལ་གུར་ཀུམ་དང་། སྲེ་མོའི་སྨ་ར།
51



བྱ་མོ་ནག་མོའི་ཤ་བཅས་དང་། ཁྱིའི་ཤ་ལ་སྦྱར་བའི་དུག་ལ་དུད་པ་བྱ་བལ་མ་སྟེ་ཆུ་བལ་ལྗང་གུ་དང་
། བསེ་རུ།
ཙན་དན་དཀར་པོ་བཅས་བཏང་བ་དང་། སྲེ་མོའི་ཤ་ལ་སྦྱར་བའི་དུག་གིས་གླང་ཐབས་སུ་ན་བ་དེ་ལ་འུག་པ་དང་།
སྲིན་བྱའི་ཤ་བཏང་། ཡང་ན་ཨ་བར་སྐྱུར་གསུམ་མམ་བཟང་པོ་དྲུག་སྦྱར་ལ་བཏང་། བྱང་པ་ལས་སྦྱར་བའི་དུག་
གིས་རྩ་ཆུ་སྡོམ་པར་བྱེད་པས་ཆུ་སྐྱུར་དང༌། ཆ་ག་པ། བོང་ང་དཀར་པོ་བཏང་པ། ཡང་ན་འབྲི་མོག ཁུར་མོང་
རྩ་བ། ར་ཁྲག་བཅས་ཀྱིས་འཇོམས་པ་དང་། ཉ་ཐ་ལ་སྦྱར་བའི་དུག་གིས་ཕོ་སྟོད་མི་བདེ་ཞིང་ལུས་ལྕི་བ་དེ་ལ་སྐུར་
མོ་སྟེ་ཉ་ཁྲའི་ཤ་བཏང་། སྦལ་པ་ལ་སྦྱར་བའི་དུག་ལ་རྨིགས་པའི་ཤ་བཏང་། སྡོམ་ལས་སྦྱར་བའི་དུག་གིས་སྐྱ་རྦབ་
དུ་སྐྲངས་པ་དེ་ལ་སྲད་དཀར་བཏང་། སྡིག་པ་ལས་སྦྱར་བའི་དུག་གིས་ལུས་ནག་ཅིང་གཉེར་མས་ཁེབས་པ་དེ་ལ་
ལྗོང་མོ་བཏང་། རྨིགས་པ་ལས་སྦྱར་བའི་དུག་གིས་ན་ཞིང་ཤུ་ཐོར་འོང་བ་དེ་ལ་སྦལ་པའི་ཤ་དང་དཔའ་བོ་སེར་པོ་
བཏང་། གོང་མའི་ཤ་ལས་སྦྱར་བའི་དུག་གིས་རྙིང་རླུང་འོང་། མཛེ་ཁྲག་ལས་སྦྱར་བའི་དུག་གིས་མཛེ་ནད་བསྐྱེད་
པས། དེ་གཉིས་ལ་ཏིག་ཏོ་དང་སྤང་རྩི་དོ་བོ་བཏང་། རི་བོང་གི་མཁྲིས་པ་ལས་སྦྱར་བའི་དུག་གིས་བརྗེད་ངས་ཚེ་
བས་དེ་ལ་དོམ་མཁྲིས་དང་ཕྱ་ཚན་གསུམ་བཏང་། གི་ཝང་ལས་སྦྱར་ན་མིག་སེར་པོར་འགྲོ་བ་དེ་ལ་ནི་ཁྱི་ལུད་དང་
དྲི་ཆེན་བཏང་། སྤུ་ལས་སྦྱར་བ་ནི་འབུ་སྲིན་དུ་འགྱུར་བས་དེ་ལ་བྲག་ཞུན། གུར་ཀུམ། ག་བུར་བསྣན། ཡང་ན་
རྒྱ་ཚྭ་དང༌། རྒྱ་སྐྱེགས། བྲག་ཞུན་རྣམས་བཏང་། རུས་པས་སྦྱར་བས་རུས་ཟུག་ལྡང་བ་དེ་ལ་ཟེ་ཚྭ། མུ་ཟི་སེར་
པོ། བོང་ང་དཀར་པོ་སོགས་བཏང་དགོས། དེ་རྣམས་མདེའུ་ཁ་ཡིན་པས་ཀུན་ཀྱང་སྤྱི་སྨན་དང་སྦྱར་ན་ཤ་སྦྱོར་
འཇོམས་ནུས། ཡང་དགོས་ཆུ་རོང་གི་རྔ་བྱེ་ཨོག་དཀར་གྱི་ཤ་ནི་ཤ་སྦྱོར་ཀུན་གྱི་གཉེན་པོའི་སྟེང་ཁ་བསྒྱུར་གཅེས་པ་
ཡིན་ནོ། །ཡང་ན་ཤ་སྦྱོར་ཀུན་ལ་གི་ཝང་དང་། ཉ་དང་། སྤྲེའུའི་མཁྲིས་པ་དང་། གླ་རྩི། བྲག་ཞུན། བདུད་རྩི་
ཆོས་སྨན་བཅས་སྦྱར་ནས་བཏང་། ཡང་ན་སྔོ་སྦྱོར་དགུ་པ་སྟེ། རེ་རལ། བྲག་སྤོས། བྲག་སྐྱ་ཧ་བོ། སྐྱེར་པ།
འོམ་བུ། པྲི་ཡང་ཀུ རེ་སྐོན། སྤང་རྒྱན་དཀར་པོ། སྔོ་སྟག་ཤ་བཅས་བཏང་ཐབས་ཁ་བསྒྱུར་སྔོ་ཐང་ལྟར་ཐང་དུ་
སྐོལ་ཏེ་བཏང་བས་སྦྱར་དུག་ཀུན་སེལ་ཞིང་ཁྱད་པར་ཤ་སྦྱོར་འཇོམས་པར་བྱེད་དོ། །སྟག་གི་སྨ་ར་དང་བུ་མོ་སྟག་
ལོ་མའི་མཆན་འོག་དང་སྤྱི་བོའི་སྐྲ་ལས་སྦྱར་བའི་སྤུ་དུག་ནི་རྩ་ལ་འབབ་ཞིང་མཚོགས་མ་གཟེར་བ་དེ་ལ་དུད་པ་རལ་
བ། བྲང་ཀྲད་དེ་ལྷམ་ཀྲད། ལྟག་པའི་སྤུའི་གཞོབ་བཅས་བཏང་། རྗེས་ལ་དུར་བྱིད། དུང་། རྒྱ་ཚྭ། སྟར་བུ་
བཅས་རྣོན་པོའི་བཤལ་གྱིས་སྤུ་རོ་རྣམས་ཕྱིར་སྦྱང་། རྨ་བྱའི་སྒོང་དུག་ལ་བྱ་ཕོ་མཚལ་ལུའི་མཁྲིས་པ་དང༌། པུ་
ཤུད་དང་ཅོ་གའི་སྒོ་ང་བཅས་སྦྱར་བས་འཇོམས་དགོས།
(༤） རྩི་སྦྱོར། །
རྩི་དུག་གཉེན་པོར་གླ་རྩི་ཨ་བྷི་ཥ། །བསེ་རུ་བཟང་དྲུག་ཆོས་སྨན་གཅེས་པ་ཡིན། །
ཁྱད་པར་གླ་རྩི་མེད་དུ་མི་རུང་ངོ་། །ཡང་ན་ལྷ་ཡི་བདུད་རྩིས་འཇོམས་པར་བྱེད། །
ཅེས་པ་སྟེ། སྦྱར་དུག་བྱེ་བྲག་བཅོས་པ་ལས་རྫས་རིགས་ཀྱི་སྒོ་ནས་བཅོས་པའི་ནང་གསེས་རྩི་ལས་སྦྱར་
ད2



བའི་དུག་གི་སྤྱིའི་གཉེན་པོར་གླ་རྩི་དང་། ཨ་བྷི་ཥ། བསེ་རུ་དཀར་པོ། བཟང་པོ་དྲུག བདུད་རྩི་ཆོས་སྨན་བཅས་
གཅེས་པ་ཡིན། ཁྱད་པར་གྱི་གཉེན་པོར་རྩི་དུག་གི་གཉེན་པོར་གླ་རྩི་མེད་དུ་མི་རུང་ངོ༌། །ཡང་ན་ལྷའི་བདུད་རྩི་ནི་
སྐབས་འདིར་གོང་གི་དུག་ནད་སྨན་གྱིས་གསོ་བ་ལས་སྦྱར་དུག་བསད་སྨན་རྩི་སྦྱོར་སྐབས་ཚངས་པ་ལྷ་ཡི་སྦྱོར་བ་
ཞེས་པ་སྟེ། ཡང་ན་མི་དོམ་སྤྲོ་ཕག་ནེ་ཙོ་དང་། །རྨ་བྱའི་མཁྲིས་པ་རེ་རལ་རོ་ཚན་གསུམ། །བསེ་རུ་ཡུང་བ་གླ་རྩི་
ཨ་རུ་ར། །ཆོས་སྨན་གི་ཝང་འོམ་བུ་བོང་ང་དཀར། །ཙན་དན་དཀར་དམར་སྐྱེར་ཤུན་ཡུངས་དཀར་དང་། །ཚ་
ལ་བྲག་ཞུན་གངས་ཆུས་བསིངས་པས་འཕུལ། །ཞེས་པའི་སྦྱོར་སྡེ་འདིས་འཇོམས་པར་བྱེད།
(༥) དངོས་དུག་གི་སྦྱོར་བ།
དུག་དངོས་བོང་ ང་ དཀར་སེར་དམར་པོ་ གསུམ། །ཨ་རུ་ཧ་ བོ་ ཕྱ་ ཚན་ཡུང་བ་
དང་། །རྒྱ་ཚྭ་བུལ་ཏོག་དྲི་ཆུས་འཇོམས་པར་བྱེད། །
ཅེས་པ་སྟེ། བོང་ནག་སོགས་དུག་དངོས་ལས་སྦྱར་བའི་དུག་བཅོས་པར་བོང་ང་དཀར་སེར་དམར་པོ་
གསུམ། ཨ་རུ་ར་དང་བྲག་སྐྱ་ཧ་བོ། ཕྱི་ཚན་གསུམ། ཡུང་བ། རྒྱ་ཚྭ། བུལ་ཏོག་བཅས་དྲི་ཆུར་སྦྱར་བས་
འཇོམས་པར་བྱེད་དོ། །
(༦） སྔོ་སྦྱོར།
སྔོ་སྦྱོར་ གཉེན་ པོར་ འོམ་ བུ་ ལུག་ མིག་ པ། ། ཁུར་ ཅ་ སྤུ་ ཐོག་ བོང་ ངའི་ ལོ་ མས་
འཇོམས། །ཡང་ན་གསེར་ཐིག་གྲྭ་ཐོག་ཨུག་ཆོས་དང་། །གི་ཝཾ་བསིལ་གསུམ་བསེ་རུ་གླ་རྩི་
དང་། །རྩད་དང་ཀ་ར་དྲི་ཆུས་འཕུལ་བས་འཇོམས། །ཁྱད་པར་ཐང་ཕྲོམ་ རེ་རལ་བ་ཤ་
ཀ །ཡང་ན་རྒྱུ་ཚྭ་སྒོག་སྐྱ་ནུ་ཞོས་འཇོམས། །འོལ་མོ་སེ་ལ་བ་ལེ་བ་ཤ་ཀ །ཞོ་ཤ་སུག་སྨེལ་
ཅུ་གང་ཏིག་ཏས་འཇོམས། །དུར་བྱིད་ལ་སོགས་འཁྲུ་བྱེད་གཉེན་པོར་ནི། །དྲོད་སྐྱེད་བཞུ་
དང་རོ་སྦྱང་གཅོད་པ་གཅེས། །འཁྲུ་བའི་དུག་ལ་བཤལ་སྨན་ཀུན་གནོད་དེ། །དེ་ཕྱིར་ཨ་
རུ་ལྕུམ་རྩས་བཀྲུ་བར་བྱ། །སྔོ་སྦྱོར་ཀུན་ལ་རེ་རལ་གཅེས་པ་ཡིན། །
ཞེས་པ་སྟེ། སྔོ་ལས་སྦྱར་བའི་དུག་གི་སྤྱིའི་སྔོ་གཉེན་པོ་ནི་འོམ་བུ་དང་། མེ་ཏོག་ལུག་མིག ཁུར་མོང་རྩ་བ།
སྤུ་ཐོག་ཅེས་སྔོ་སྨྲ་བའི་ཐོག་གུ་དང་། བོང་ང་དཀར་པོའི་ལོ་མ་སོགས་ཀྱིས་འཇོམས། ཡང་ན་གྲི་གུ་གསེར་ཐིག་
དང༌། སྔོ་སྤྲ་བའི་ཐོག་གུ། ཨུག་ཆོས། གི་ཝཾ། བསིལ་གསུམ། བསེ་རུ། གླ་རྩི། རྩད་དེ་སྙག་འབྲུམ་དང་ཀ་ར་
རྣམས་དྲི་ཆུས་ཕུལ་བས་འཇོམས། ཁྱད་པར་སོ་སོའི་གཉེན་པོ་ལས་ཐང་ཕྲོམ་ལ་སྦྱར་བས་ཤེས་པ་འཁྲུལ་བ་དེ་ལ་
ལྡུམ་བུ་རེ་རལ། བ་ཤ་ཀ ཡང་ན་རྒྱུ་ཚྭ། སྒོག་སྐྱ་དང་བུད་མེད་ཀྱི་ནུ་ཞོ་བཅས་ཀྱིས་འཇོམས། འོལ་མོ་སེ་ལས་
སྦྱར་བའི་དུག་གི་རྟགས་སུ་སྐྲ་དང་སྨིན་མ་བྱི་བ་དེ་ལ་བ་ལེ་ཀ་དང༌། བ་ཤ་ཀ་བཅས་སྦྱར་བས་འཇོམས། སྙིང་
མཁལ་མ་གླ་གོར་ཏེ་ཞོ་ཤ་གསུམ་ལ་སྦྱར་ན་གསུས་པ་ཆེ་ཞིང་རྐང་ལག་ཕྲ་བ་དེ་ལ་སུག་སྨེལ་དང་། ཅུ་གང་། ཏིག་



ཏ་བཅས་སྦྱར་བས་འཇོམས། དུར་བྱིད་ལ་སོགས་འཁྲུ་བྱེད་ལས་སྦྱར་བས་རྒྱུན་དུ་འཁྲུ་བ་དེའི་གཉེན་པོར་ནི་དྲོད་
སྐྱེད་པ་ལ་སེ་འབྲུ་དང་། མ་ཞུ་བ་ལ་ཚྭ་སྣའི་ཕྱེ་མ། རོ་སྦྱང་བ་ལ་ཨ་རུ། དོང་ག ལྕམ་རྩ། གཅོད་པ་ལ་ད་ཏྲིག་
དང་སྨག་སོགས་གཅེས་ཤིང་། འཁྲུ་བའི་དུག་གི་ནད་རོ་སྦྱར་བའི་ཚེ་བཤལ་སྨན་དན་རོག་དང་དུར་བྱིད་སོགས་
ཀུན་གནོད་དེ་མེ་དྲོད་འཇོམས་པས་ཕྱིར་ན་ཨ་རུ་ར་དང་ལྕམ་རྩིས་བཀྲུ་བར་བྱ་བ་དང༌། སྔོ་སྦྱོར་གྱི་དུག་ནད་ཀུན་
ལ་གཉེན་པོ་ལྡུམ་བུ་རེ་རལ་གཅེས་པ་ཡིན་ནོ། །
༣ ནད་རིགས་ཀྱི་སྒོ་ནས་བཅོས་པ།
ན་ལུགས་ སྒོ་ ནས་ བཅོས་ པ་ མཛེ་དུག་ ལ། ༼རྩ་སྦྱོངས་ ཐང་ ཕྱེ་ རིལ་བུ་ སྨན་རྩིས་
བཅོས། །སྨྱོ་བའི་དུག་ལ་སྤུང་རྒྱུན་བཟང་དྲུག་སྦྱར། །སྒོག་གཅིག་ས་མཚུར་གུར་ཀུམ་ཧ་བོ་
དང་། །རེ་རལ་རིམ་བསྐྱེད་བ་འོ་སྦྱར་ལ་བཏང་། །འབྲས་བུ་གསུམ་པོ་ཆང་དུ་སྦངས་ཁུ་
བཏུང་། །རུས་སྣའི་ཁུ་བར་ཤིང་ཀུན་པི་པི་ལིང་། །ཁ་ཚར་བཏབ་བཏང་དྲུག་བདུན་ནུ་
དབྲག་བསྲེག །འབོག་ན་སེ་འབྲུ་སྒོག་སྐྱ་དྭ་བའི་འབྲུ། །སྨན་མར་སྦྱར་བཏང་རྗེས་ལ་གོང་
བཞིན་བསྲེག །གྲི་རྒོད་དུག་ལ་བུ་མོ་ལོ་ལྔ་འམ། །ལོ་དགུ་ལོན་པའི་དོན་ལྔ་དབང་པོ་ལྔ། །
ཉུང་གཞི་མར་ཁུ་སྦྱར་ལ་སྔགས་འདི་གདབ། །ༀ་ཧྲིག་ལེ་ཧྲི་སྭཱ་ཧཱ། །ཞག་གསུམ་ལྟོ་བ་
བཀུག་ལ་བཏང་བར་བྱ། །ཁ་རྨ་རྒྱུ་སྐམས་ཤུག་ལོས་རྒྱུ་ཞབས་བདུག །ཀླད་རྙིང་ཨ་བ་ར་
གཞོབ་མཁུར་བཀང་བཅང་། །ཨ་བྷི་ཥ་དང་རྨ་བྱའི་མཁྲིས་པ་དང་། །ཤ་ གཉིས་ གཙོད་
ཁྲག་སྦྲང་སྨྱོན་རིལ་བུ་སྦྱར། །ཟ་རེམ་ལྟག་ད་ལྡད་ཆུ་བྱ་ཡི་ཁྲག །གཙོད་ཁྲག་རྩད་དང་
གླ་རྩི་སྦྱར་ལ་བཏང་། །རྒྱ་ནད་ རེངས་འཁུམས་དོམ་མཁྲིས་ཨ་རུ་ར། །ཤ་གསུམ་མཛོ་ཡི་
མར་དང་སྦྱར་ ལ་ བཏང་། ། སྲིན་བུ་ སྣ་ ཟན་བྱ་ཁྱུང་ རིལ་ བས་ འཛོམས། །སྨུག་པོ་འཇུ་
སྐེམས་སྨུག་པོ་སྤྱི་ཡི་སྨན། །མང་སྦྱོར་ཆེན་མོ་ལྟག་པ་སྤྲད་པས་འཇོམས། །མཁྲིས་པ་མིག་
སེར་དང་པོ་ཁྲག་བཤལ་བཏང་། །དེ་འོག་སྐྱུགས་དང་ཞི་བྱེད་གཏར་གྱིས་བཅོས། །རིམས་
ནད་རྩར་བྱེར་སྔོ་ཐང་ཆེན་མོ་བཏང་། །དེ་ནས་ཕྱེ་མ་རྗེས་ལ་མེ་ཡིས་བཅད། །ནག་པོ་
ཐོག་བརྡེག་གཉེན་པོ་གི་ ཝཾ་སྟེ། །ཤ་སྦྱོར་སྤྱི་ཡི་ གཉེན་པོར་བསྡེབས་ཏེ་སྦྱར། །འཁྱམ་པོ་
གཟའ་ནད་གཉེན་པོ་གུ་གུལ་ནག །རེ་རལ་ཨ་རུ་ར་དང་དུད་པ་དང་། །གསེར་སྐུད་རྒྱ་ཚྭ་
ཨ་ཤོ་གནྡཱ་དང་། །ར་སུས་ལྕམ་རྩ་རྒྱ་སྣེ་བུལ་ཏོག་འཇོམས། །རེ་རེ་གཉིས་གཉིས་བཞི་དང་
བདུན་དུ་སྦྱར། །བ་ཡི་ཆུ་ལ་རིལ་བུ་ཕྱེ་མ་བྱ། །རིལ་བུ་བདུན་བདུན་གླང་ཆུ་ཆང་གིས་
དབུལ། །ཕྱེ་ མ་ ཞོ་ རེ་ ཆད་ དང་དྲི་ཆུས་དེད། ། མཚོན་ཆ་ གསལ་ ཤིང་ ཧོས་ དང་ རྩི་ ལ་



སོགས། །ལོ་ཟླ་ཞག་དང་ཕྱི་ནང་སྦྱོར་བའི་རིགས། །ནད་རིམས་མི་འདྲ་སྣ་ཚོགས་གཏོང་
གྱུར་ཀྱང་། །ཞག་བདུན་གྱིས་ནི་ངེས་པར་གསོས་པར་ནུས། །སྡུད་གསོད་སྦྱོང་བ་ཆིག་ཆོད་
བྱེད་པ་ཡིན། །གཟེར་ནད་ཆུ་འགགས་གླ་རྩི་བོང་ང་དཀར། །ཆུ་སྦྱར་ཡུང་བ་ཐལ་ཀ་རྡོ་རྗེ་
དང་། །འབྲི་མོག་ཁུར་རྩ་ར་ཁྲག་སྦྱོར་བས་འཇོམས། །དེ་འོག་རྩ་སྐྱོངས་རྗེས་ལ་ཆུ་སྨན་
བསྟེན། །
ཞེས་པ་སྟེ། སྦྱར་དུག་ལས་བྱུང་བའི་ན་ལུགས་སམ་ནད་རིགས་ཀྱི་སྒོ་ནས་བཅོས་པ་ནི། མཛེ་དུག་ལ་རྩ་
སྦྱོངས་དང་ཐང་། ཕྱེ་མ། རིལ་བུ། སྨན་རྩི་བཅས་ཀྱི་སྒོ་ནས་བཅོས་དགོས་པ་ལས། དང་པོ་རྩ་སྦྱོང་དུ་བྱང་པ་
དང་རྒྱུ་ཚྭ། སྡིག་སྲིན། མཚལ། བལ་གུར། ཧ་ཤིག ཚ་ལ་བཅས་ཀྱི་སྟེང་ཁྱུང་ལྔ་མཉམ་སྦྱོར་བསྣན་པའི་བཤལ་
དྲག་པོ་བཏང་བའམ་ཕྱི་རྒྱུད་རྩ་སྦྱོང་སྟེང་ཁྱུང་ལྔ་བསྣན་པས་སྦྱོང་རྗེས་སུ་བ་ལང་གི་ཤ་ཟ་ཞིང་ལོ་བརྒྱད་དྲི་ཆུ་བཏུང་།
ཐང་ནི་སྐྱེར་ཤུན། གི་ཝཾ། བེ་དོ། ཨ་རུ། བོང་ང་། ཏིག་ཏ། བྲག་ཞུན། ཞིམ་ཐིག་ཅེས་མིག་སྨན་སངས་རྒྱས་
སོགས་གངས་ཆུར་བསྡུས་ལ་བཏང༌། རྡུལ་མང་དུ་བྱུང་ན་ཁམས་གསོ་བར་བྱ་ཞིང་ཕྱེ་མ་ནི་རེག་པའི་སྐབས་སུ་
བཤད་པ་ལྟར་བཏང་བ་དང་། རིལ་བུ་ནི་རིལ་བུ་མ་གཏོང་གོང་རའི་འོ་མ་ལྟོ་སྟོང་ལ་ཞག་ལྔ་བཏང་། དེའི་རྗེས་ཨ་
རུ། རྨ་བྱའི་མདོངས། མུ་ཟི། ཅང་ཞི། ཅུ་གང་། ཀྱི་ལྕེ་དཀར་པོ། ཀོ་རོ། མི་ཚིལ་བཅས་སྦྲང་དང་བུ་རམ་ལ་
སྦྱར་ནས་རིལ་བུ་བྱས་པ་བཏང་། སྨན་རྩིས་བཅོས་པ་ནི་མཁྲིས་པ་སྣ་ཚོགས་དང་དངུལ་ཐལ། དུར་བྱིད། ལྡོང་
རོས། ཁྱི་ལུད་སེར་ག་མ། ར་ཐུག་གི་སྦེ་ཞེས་ར་ཐུག་གི་ཕོ་མཚན་གྱི་དྲེག་པ། དྲི་ཆེན། ཨ་མྲི་ཏ་སྟེ་བདུད་རྩི་ཆོས་
སྨན། སྦྲང་བུ་སྟེ་སྦྲང་སྨྱོན་དང་། ར་ཁྲག་བཅས་བུ་མོ་ལོ་བཅོ་ལྔ་ལོན་ཞིང་གྲོང་པའི་ཆོས་ཀྱིས་མ་གོས་པའི་ཆུ་ལ་
སྦྱར་བའི་བྱུག་པས་བཅོས་སོ། སྨྱོ་བའི་དུག་ལ་སྤང་རྒྱན་དཀར་པོ་དང་བཟང་པོ་དྲུག་སྦྱར། ཡང་ན་སྒོག་སྐྱ་ཆ་
གཅིག ས་མཚུར་ཆ་གཉིས། གུར་ཀུམ་ཆ་གསུམ། བྲག་སྐྱ་ཧ་བོ་ཆ་བཞི་དང༌། རེ་རལ་ཆ་ལྔ་རིམ་པས་བསྐྱེད་པ་
དེ་བ་འོ་དང་སྦྱར་ལ་བཏང་། དེ་རྗེས་འབྲས་བུ་གསུམ་པོ་ཆང་དུ་སྦྱངས་པའི་ཁུ་བ་བཏུང་། ཡང་ན་རུས་པ་སྣ་
ཚོགས་པའི་ཁུ་བར་ཤིང་ཀུན། པི་པི་ལིང་གི་ཁ་ཚར་བཏབ་པ་བཏང་། དཔྱད་དུ་རྒྱབ་གསང་ཚིགས་པ་དྲུག་པ་
དང་། བདུན་པ། ནུ་ད་བྲག་སྟེ་བྲང་གཞུང་དཀར་ནག་མཚམས་སོགས་བསྲེག་དགོས། གལ་ཏེ་འབོག་ན་སེ་འབྲུ།
སྒོག་སྐྱ། དྭ་བའི་འབྲུ་རྣམས་ཀྱི་སྨན་མར་སྦྱར་ཏེ་བཏང་བའི་རྗེས་ལ་གོང་བཞིན་ནུ་དབྲག་དང་། རྒྱབ་ཚིགས་དྲུག་
པ་དང་བདུན་པ་བསྲེག རྒོད་ཀྱི་དུག་ལ་བུ་མོ་ལོ་ལྔའམ་ལོ་དགུ་ལོན་པའི་སྙིང་། གློ། མཆིན། མཆེར། མཁལ་ཏེ་
དོན་ལྔ། དབང་པོ་མགོ་མིག་རྣ་བ་སྣ་ལྕེ་ལྔ། ཉུང་གཞི་སྟེ་ཉུང་སོན་བཅས་མར་ཁུར་སྦྱར་བར་ཨོཾ་ཧྲིག་ལེ་ཧྲི་སྭཱ་ཧཱ་
ཞེས་པའི་བསྔགས་འདི་གདབ་སྟེ། ཞག་གསུམ་ལྟོ་བ་བཀུག་པ་སྟེ་ཟས་སྐོམ་སྤངས་ལ་གཏང་བར་བྱའོ། །ཁ་རྨ་དང་
རྒྱུ་སྐམས་ལ་ཤུག་ལོས་རྒྱུ་ཞབས་སུ་བདུག་ཅིང་ལྷམ་ཀླད་རྙིང་པ་སེར་ཙམ་བསྲེགས་པ་དང༌། རྩྭ་ཨ་བ། རྭ་གཞོབ་
སོགས་སྦྱར་བའི་ཁུ་བས་མཁུར་བཀང་བཙང་ནས། ཨ་བྷི་ཥ་དང་རྨ་བྱའི་མཁྲིས་པ་(མ་རྙེད་ན་རྨ་བྱའི་སྒྲོ་གཞོབ་



བམ་བྱ་མཚལ་ལུའི་མཁྲིས་པ)། ཏེ་ལོ་དང་རྨིགས་པའི་ཤ་(མ་རྙེད་ན་བྱ་མཚལ་ལུའི་ཤོ་དང་གཙོད་ཀྱི་ཁྲག་)
རྣམས་སྦྲང་སྨྱོན་དང་སྦྱར་བ་བཏང་། ཟ་རེམ་ལྟག་དགྱེ་ཡི་དུག་ནད་ལ་ལྡད་ཆུ་སྟེ་ཉ་ཁྲག ཁྱིམ་བྱ་ཕོའི་ཁྲག
གཙོད་ཁྲག རྩད་དེ་སྙགས་འབྲུམ་དང་གླ་རྩི་རྣམས་སྦྱར་ལ་བཏང་། རྒྱ་ནད་རེངས་ཁུམས་ལ་དོམ་མཁྲིས། ཨ་རུ་
ར། ཤིང་རྟ་མོ། རྨིགས་པ། སྡིག་པ་བཅས་མཛོ་མོའི་མར་དང་སྦྱར་ལ་བཏང་། སྲིན་བུ་སྣ་ཟན་ལ་ཁྱུང་ལྔར་སྲིན་
སྨན་གྱི་ཁ་ཚར་བཏབ་པའི་རིལ་བུ་བཏང་དགོས། སྨུག་པོ་འཇུ་སྐེམས་ཀྱི་དུག་ནད་ལ་སྨུག་པོ་སྤྱིའི་སྨན་རྣམས་དང་།
ལེའུ་འདི་གའི་སྔོའི་མང་སྦྱོར་ཆེན་མོ་གོང་དུ་བཤད་པ་དེ་གཉིས་ལྟག་པ་སྤྲད་པས་འཇོམས་སོ། །མཁྲིས་པ་མིག་
སེར་ལ་དང་པོ་ར་ཁྲག ཁྱི་ལུད་དང་དྲི་ཆེན་ཁུ་བ་སྦྱར་བའི་ཁྲག་བཤལ་བཏང༌། དེ་འོག་སྐྱེར་ཤུན་ཁུ་བ་ཕུལ་ཕྱེད་
བྱིན། ཆུ་བསྐོལ་ལན་བཞི་བཏང་བའི་སྐྱུགས་དང་། ཞི་བྱེད་སྦྲང་དང་བ་ཆུ་ཕུལ་གང་བསྲེས་ལ་བྱིན། རའི་རྭ་
གཞོབ་ཆུར་སྦྱང་ལ་བཏང་ནས་ཞག་བཞིའི་འཕྲོར་གཤའ་རིངས་གཏར་དགོས། རིམས་ནད་རྩ་བྱེར་ལ་གོང་གི་སྔོ་
ཐང་ཆེན་མོ་བཏང་། དེ་ནས་ཕྱེ་མ་གོང་གི་རྩི་སྦྱོར་གང་རིགས་ལ་ཤ་སྦྱོར་སྤྱིའི་གཉེན་པོ་བསྡེབས་པ་དང་རྗེས་ལ་
མེས་བཅད། ནག་པོ་ཐོག་བརྡེག་ལ་གཉེན་པོ་གི་ཝཾ་ཡིན་ཏེ་དེའི་སྟེང་གོང་གི་ཤ་སྦྱོར་སྤྱིའི་གཉེན་པོ་དང་བསྡེབས་ཏེ་
སྦྱར། འཁྱམ་པོ་གཟའ་ནད་ཀྱི་གཉེན་པོ་ལ་གུ་གུལ་ནག་པོ་ཆ་གཅིག བེ་སྐྱེས་རེ་རལ་ཆ་གཅིག ཨ་རུ་གསེར་
མདོག་ཆ་གཉིས་དང༌། དུད་པ་ཆ་གཉིས་བཅས་བཞི་པོ་འདི་བ་ཆུས་རིལ་བུར་བསྒྲིལ་བ་དང་། གསེར་སྐུད་ཆ་
གཉིས། རྒྱ་ཚྭ་གཉིས། ཨ་ཤོ་གནྟ་ཆ་གཉིས། ར་སྲུས་སྟེ་སྲུབ་ཀ་ཆ་གཉིས། ལྕམ་རྩ་ཆ་གཉིས། རྒྱ་སྣེ་ཆ་གཉིས།
བུལ་ཏོག་ཆ་གཉིས་རྣམས་ཕྱེ་མ་བྱས་པས་དུག་ནད་ཐམས་ཅད་འཇོམས། གོང་གི་གུ་གུལ་བཞི་པ་བ་ཆུ་དང་སྦྱར་
ནས་རིལ་བུ་བྱས་པ་རིལ་བུ་བདུན་རེ་ཚ་ན་གླང་གི་ཆུ་དང་གྲང་ན་ཆང་གིས་ཕུལ། གསེར་སྐུད་བདུན་སྦྱོར་ཕྱི་མ་
བྱས་པ་ཞོ་རེ་གྲང་ན་ཆང་དང་ཚ་ན་དྲི་ཆུས་ཕུལ་བས། འདི་གཉིས་ཀྱི་ཕན་ཡོན་གོང་བཤད་མ་ཟད། མཚོན་ཆ་
དང་གསལ་ཤིང་དང་ཧོས་དང་རྩི་ལ་སོགས་པ་དང་། ལོ་དང་ཟླ་བ་དང་ཞག་སོགས་ཀྱི་ཡུན་དང་། ཕྱི་དང་ནང་གི་
སྦྱོར་བའི་རིགས་སོགས་མདོར་ན་སྦྱར་དུག་གི་ནད་རིགས་ཀྱང་མི་འདྲ་བ་སྣ་ཚོགས་སུ་གཏོང་བར་གྱུར་ཀྱང་གུ་གུལ་
བཞི་པ་དང་གསེར་སྐུད་བདུན་པའི་སྦྱོར་བ་འདི་ཞག་བདུན་གྱི་བར་དུ་བསྟེན་པས་ནི་ངེས་པར་སོས་ནུས། དེ་
རྣམས་ལ་ནི་སྡུད་གསོད་སྦྱོང་བ་སོགས་ཆིག་ཆོད་དུ་སྦྱོར་བ་འདིས་བྱེད་པ་ཡིན་ཅིང་། འཁྱམ་པོ་གཟའ་ནད་དང་
དུག་རིགས་མཐའ་དག་ཞག་བདུན་ནས་གསོ་ཐུབ་བའི་སྨན་ངོ་མཚར་ཅན་ཡིན། གཟེར་ནད་ཆུ་འགགས་ལ་གླ་རྩི།
བོང་ང་དཀར་པོ། ཆུ་ནང་གི་སྦུར་ཆུང༌། ཡུང་བ། ཐལ་ཀ་རྡོ་རྗེ། འབྲི་མོག ཁུར་མོང་གི་རྩ་བ་དང་ར་ཁྲག་
རྣམས་སྦྱར་བས་འཇོམས་ཤིང་། དེའི་འོག་རྩ་སྦྱོངས་བཏང་རྗེས་དམུ་ཆུ་གསོ་བའི་སྐབས་བསྟན་པའི་ཆུ་སྨན་གང་
དགོས་བསྟེན་པར་བྱའོ། །
56



༤ ལྡང་དུས་ཀྱི་སྒོ་ནས་བཅོས་པ།
ལྡང་བའི་དུས་ཀྱི་སྒོ་ནས་ བཅས་ པ་ ནི། །ཞག་དུག་ གཉེན་ པོ་ གོང་ འདྲ་ གཞོན་ ན་
མེད། །ཟླ་དུག་བདུད་རྩི་སྔོ་ཡི་སྦྱོར་བས་སེལ། །ལོ་ཡི་དུག་ལ་རིན་ཆེན་རྩི་སྦྱོར་བསྟེན། །
ཞེས་པ་སྟེ། སྦྱར་དུག་ལྡང་བའི་དུས་ཀྱི་སྒོ་ནས་བཅོས་པ་ནི། ཞག་དུག་ལ་གཉེན་པོ་གོང་གི་གུ་གུལ་བཞི་པ་
དང་གསེར་སྐུད་བདུན་པའི་སྦྱོར་བ་འདྲ་བ་གཞན་ན་མེད། ཟླ་དུག་ལ་གོང་གི་བདུད་རྩི་སྔོའི་སྦྱོར་བ་བསྟེན་ནས་
བཅོས། ལོའི་དུག་ལ་རིན་ཆེན་སྦྱོར་བ་རྣམས་དང་རྩི་སྦྱོར་གོང་ལྟར་གང་འཚམ་བསྟེན་དགོས་སོ། །
༥ བབས་ས་གནས་དང་སྦྱར་ནས་བཅོས་པ།
(༡) ནང་དོན་སྣོད་དང་སྦྱར་ནས་བཅོས་པ། །
བབས་ས་ གནས་ དང་ སྒྱུར་ ལ་ བཅོས་ པ་ ནི། ། སྙིང་ ལ་ བབས་ ན་ མུ་ ཏིག་ བདུན་
པའམ། །ཙན་དན་ལྟ་ དང་ཤ་སྦྱོར་ལྔ་པ་སྦྱོར། ། བློར་བབས་ ག་བུར་དགུ་དང་ ཤ་སྦྱོར་
བརྒྱུད། །མཆིན་བབས་གུར་ཀུམ་བཅུ་གཉིས་ག་བུར་དགུ །མཆེར་བབས་ལི་ཤི་བཅུ་གཅིག་
སེ་འབྲུ་དགུ །ཡང་ན་ཤ་སྦྱོར་བཅུ་གཉིས་བསྟེན་པར་བྱ། །མཁལ་མར་བབས་ན་ད་བྱིད་
བཅུ་དྲུག་སྦྱར། །སྣོད་དུ་བབས་ན་བཤལ་ལས་ལྷག་པ་མེད། །ཕྱེ་མ་སེ་འབྲུ་བཅུ་བཞི་སྦྱར་
བས་འཇོམས། །ཁྱད་པར་ཕོ་བར་བབས་ན་སེ་འབྲུ་དྲུག །རྒྱུ་མར་བབས་ན་གླ་རྩི་དྲུག་པ་
སྦྱར། །ལོང་དུ་ བབས་ན་ སྒོག་སྐྱ་བཞི་པ་སྦྱར། །སྒང་ པར་ བབས་ན་སྡིག་སྲིན་དྲུག་པ་
སྦྱར། །མཁྲིས་པར་བབས་ན་ག་བུར་བདུན་པ་སྦྱར། །
ཞེས་པ་སྟེ། སྦྱར་དུག་བབས་སའི་གནས་གང་ཡིན་དེ་དང་སྦྱར་ནས་བཅོས་པར་བྱ་བ་ལ་ཡང་ནང་དོན་སྣོད་
དང་སྦྱར་ནས་བཅོས་པ་དང་། ཕྱི་ཤ་པགས་དང་སྦྱར་ནས་བཅོས་པ་དང་། བར་རྩེ་རུས་དང་སྦྱར་ནས་བཅོས་པ་
བཅས་གསུམ་གྱི་སྒོ་ནས་བཅོས་པ་ལས། དང་པོ་ནང་དོན་སྣོད་དང་སྦྱར་ནས་བཅོས་པ་ནི་སྙིང་ལ་བབས་ན་མུ་ཏིག
ཅུ་གང་། གུར་ཀུམ། བེ་སྐྱེས་རེ་རལ། འད་མ་བུ་ཀ་ར། དབང་ལག བོང་ང་དཀར་པོ་རྣམས་ཀ་ར་དང་སྦྱར་
བའི་མུ་ཏིག་བདུན་པའམ། ཙན་དན་དཀར་པོ། གུར་ཀུམ། ག་དུར། ཏིག་ཏ། སྙི་བའི་མེ་ཏོག་དང་བཅས་པའི་
ཙན་དན་ལྔ་པ་དང་། ཤ་སྦྱོར་རི་བོང་གི་སྙིང་། ཏེ་ལོའི་ཀླད་པ། སྲེག་པའི་སྒོ་ང་། ག་བུར། རྣམ་སྣང་རྣམས་ཀ་
ར་དང་སྦྱར་བའི་ཤ་སྦྱོར་ལྔ་པ་བཅས་ཀྱིས་བཅོས། གློ་བར་བབས་པ་ལ་ག་བུར། ཙན་དན་དཀར་དམར། ཅུ་
གང་། གུར་ཀུམ། བ་ལེ་ཀ རྒུན་འབྲུམ། རྒྱ་ཚྭ། བྱི་ཏང་ག་རྣམས་ཀ་ར་དང་སྦྱར་བའི་ག་བུར་དགུ་པ་དང་། ཤ་
སྦྱོར་དོམ་གྱི་ཤ གླ་བའི་སྙིང་། སྲེག་པ་དང་སྲིན་བྱའི་ཀླད་པ། ཧོང་ལེན། ག་བུར་དང་ཁྲུ་གང་འོག་ས། དྲི་ཆུ་
བཅས་སྦྱར་བའི་ཤ་སྦྱོར་བརྒྱད་པ་དང་། མཆིན་པར་བབས་པ་ལ་གུར་ཀུམ། ཅུ་གང་། ཏིག་ཏ། ཀ་ཀོ་ལ། ནཱ་ག་



གེ་སར། ནཱ་ག་པུཥྛ། བ་ལེ་ཀ ཨུཏྤལ། ལི་ཤི པྲི་ཡང་ཀུ། ཤིང་ཚ། ཤིང་མངར་རྣམས་ཀ་ར་དང་སྦྱར་བའི་གུར་
ཀུམ་བཅུ་གཉིས་དང༌། ག་བུར། གུར་ཀུམ། ཨ་ག་རུ། ལི་ཁྲི། མཚལ། ཏིག་ཏ། ཧོང་ལེན། ལྡུམ་བུ་རེ་རལ།
གྲོ་ཆང་སྲོ་ལོའི་ཁུ་བས་བསིངས་པ་བཅས་སྦྱར་བའི་ག་བུར་དགུ་པ་དང༌། མཆེར་པར་བབས་པ་ལ་ལི་ཤི། གུར་
ཀུམ། ཅུ་གང་། སུག་སྨེལ། ཏིག་ཏ། རྡོ་དྲེག བ་ཤ་ཀ སྟག་སྡེར་( གཞུང་ལ་ལར་སྟག་ཚེར་ཞེས་བྱུང་)།
དོམ་མཁྲིས། གླ་རྩི། ཨུཏྤལ་རྣམས་ཀ་ར་དང་སྦྱར་བའི་ལི་ཤི་བཅུ་གཅིག་དང༌། སེ་འབྲུ། ཤིང་ཚ། གུར་ཀུམ།
པི་པི་ལིང་། ཀ་ཀོ་ལ། རུ་རྟ། བོང་ང་དཀར་པོ། བ་ལེ་ཀ མཁྲིས་ཆེན་རྣམས་ཀ་ར་དང་སྦྱར་བའི་སེ་འབྲུ་དགུ་པ་
ཆུ་གྲང་གིས་དབུལ། ཡང་ན་ཤ་སྦྱོར་ནས་ཟན་དང་། པུ་ཤུད་ཀྱི་ཀླད་པ། རའི་མཆེར་པ། གླ་བའི་སོ། སྟག་གི་ཤ
རུ་རྟ། བ་ལེ་ཀ བེའུའི་སྙིང་། རི་སྙིང་། རྣམ་སྣང༌། ག་བུར། སྲེག་པའི་བྲུན་བཅས་ཤ་སྦྱོར་བཅུ་གཉིས་པ་
པསྟེན་དགོས། མཁལ་མར་བབས་ན་ད་བྱིད། ཞོ་ཤ་སྙིང་གླ་མཁལ་གསུམ། གུར་ཀུམ། སུག་སྨེལ། ཛཱ་ཏི། ལི་
ཤི ཀ་ཀོ་ལ། རྒྱ་མཚོའི་ལྦུ་བ། པུ་ཤེལ་ཙེ། མཚེ་ཚིགས། སྡིག་སྲིན། དུག་མོ་ཉུང་། ཐལ་ཀ་རྡོ་རྗེ། སོ་མ་རཱ་ཛ་
བཅས་ད་བྱིད་བཅུ་དྲུག་ཀ་ར་དང་སྦྱར་བ་བཏང་། སྣོད་དྲུག་གང་ལ་བབས་ན་ཡང་བཤལ་ལས་ལྷག་པ་མེད། ཕྱེ་མ་
ནི་སེ་འབྲུ། སུག་སྨེལ། རྒྱ་ཚྭ། རྒྱམ་ཚྭ། སླེ་ཏྲེས། སྟར་བུ། མ་ནུ། ཙིཏྲ་ཀ ཏ་ཏྲིག སྡིག་པ། ཤིང་ཚ།
བསེ་ཡབ། ལང་ཐང་ཙེ། ཨ་རུ་བཅས་སེ་འབྲུ་བཅུ་བཞི་ཀ་རར་སྦྱར་བ་ཉུང་གཞིའི་མར་ཁུས་དྲིལ་བ་གངས་ཆུས་
དབུལ་བས་འཇོམས་ཤིང་། ཁྱད་པར་ཕོ་བར་བབས་ན་སེ་འབྲུ། ཤིང་ཚ། ལི་ཤི། རྒྱམ་ཚྭ། ཁ་ཆེའི་གུར་ཀུམ།
གོ་སྙོད་བཅས་སེ་འབྲུ་དྲུག་པ་དང་། རྒྱུ་མར་བབས་ན་གླ་རྩི། བོང་ང་དཀར་པོ། རེ་རལ། འདམ་བུ་ཀ་ར། ཅུ་
གང་། མཚལ་བཅས་གླ་རྩི་དྲུག་པ་སྦྱར། ལོང་དུ་བབས་ན་སྒོག་སྐྱ་ཆིག་སྐྱེས། བྱི་ཏང་ག ཨ་རུ། གུར་ཀུམ་
བཅས་སྒོག་སྐྱ་བཞི་པ་སྦྱར། ལྒང་པར་བབས་ན་སྡིག་སྲིན། རྒྱ་ཚ། སུག་སྨེལ། གླ་རྩི། ཉི་དགའ། ཨ་རུ་བཅས་
སྡིག་སྲིན་དྲུག་པ་སྦྱར། མཁྲིས་པར་བབས་ན་ག་བུར། གུར་ཀུམ། ཅུ་གང་། ཏིག་ཏ། བ་ལེ་ཀ ཤིང་མངར།
ཧོང་ལེན་བཅས་ག་བུར་བདུན་པ་སྦྱར་ནས་བཏང་བ་བཅས་ཀྱིས་བཅོས།
(༢) ཕྱི་ཤ་པགས་དང་སྦྱར་ནས་བཅོས་པ།
ཤ་དང་པགས་ལ་བབས་ན་རྡུལ་དུ་དབྱུང་། །དབྱུང་ཐབས་གསུམ་སྦྱོར་རྒྱུ་དེའི་སྦྱོར་
བ་ཤིས། །རྡུལ་རྗེས་བལ་དང་ཕྱེས་ཕྱེ་ཁམས་གསོ་བཏང་། །ནད་ཟུངས་སྦྱར་ལ་གསུམ་ལྔ་
ཅི་རིགས་གདོན། །ཚད་རྙིང་པ་སྤུར་འདོན་པའི་དཔྱད་མཆོག་ཡིན། །
ཞེས་པ་སྟེ། སྦྱར་དུག་ཤ་དང་པགས་པ་སོགས་ལ་བབས་ན་རྔུལ་དུ་དབྱུང་དགོས་ཏེ། རྔུལ་དབྱུང་ཐབས་ནི་
གསུམ་སྦྱོར་སྟེ་བཟང་པོ་དྲུག་གིས་དོན་ཚད་ཕུལ། ཚ་བ་གསུམ་གྱིས་སྣོད་ཚད་ཕུལ། འབྲས་བུ་གསུམ་གྱིས་ཕྱི་ཚད་
ཕུལ་བར་བྱེད་པས། དེ་རྣམས་ལྷན་དུ་སྦྱར་བ་ཆ་གསུམ་བྱས་ལ་ཆ་གཅིག་ཐོ་རངས་ཆང་གིས་ཕུལ་ལ་བཏང་བས་
ལམ་འབྱེད། ཆག་ཅིག་སྔ་དྲོ་རུས་ཁུས་དབུལ་བས་ཚ་བ་ཕུལ་བས་ན་གོས་དྲོ་བར་གོན། ཆ་གཅིག་ཉི་ཕྱེད་ཆབ་ཚ་
58



སྟེ་ཇ་འཇམ་པོས་དབུལ་ནས་རྔུལ་དབྱུང༌། རྒྱུ་སྣེའི་སྦྱོར་བ་ནི་དུད་པ་བྱ་བལ་མ་དང་གུ་གུལ་ནག་པོ་ཆ་མཉམ།
དེའི་བརྒྱུད་འགྱུར་གྱི་རྒྱུ་སྣེ། （རྒྱ་སྣེ་ལ་འདོད་ལུགས་མང་ཡང་འདིར་སྔོ་སྣེའུ་སྒོ་བཟང་ཞིང་ལོ་མ་ཆེ་ལ་རྒྱབ་དམར་
བ་དེའོ། །） མ་རུ་ཙེ། ཨ་ཤོ་གནྟ་བཅས་བ་ཆུས་རིལ་བུ་བྱས་པ་ཐོ་རངས་ཆང་གིས་དབུལ་ཏེ་ཞག་མ་བདུན་ལོན་
རྗེས་སྣེའུ་བཙོག་པས་བདུག་ནས་རྡུལ་དྲག་ཏུ་དབྱུང་ལ། རྔུལ་དབྱུང་རྗེས་བལ་དང་ཕྱེས་ཕྱི་ཞིང་ཤ་གསར་ཚོ་ཁུས་
ཁམས་གསོ། དེ་ནས་ནད་ཞེན་ཆེ་ཆུང་དང་ཟུངས་བཟང་ངན་དང་སྦྱར་ལ་རྔུལ་དབྱུང་གི་བཅོས་ལན་གྲངས་
གསུམ། ལྔ་ཅི་དགོས་བྱེད་པ་འདི་ནི་དུག་ཚད་རྙིང་པ་བ་སྤུར་འདོན་པའི་དཔྱད་ཀྱི་མཆོག་དམ་པ་ཡིན་ནོ། །
(༣) བར་རྩ་རུས་དང་སྦྱར་ནས་བཅོས་པ། །
རུས་ཞེན་སྨྲ་ཡས་ཁོལ་བུར་གྲམ་པ་ལ། །རྡུལ་གྱིས་མི་འདྲོངས་རླངས་ལུམས་བྱས་ལ་
གདོན། །ཤིན་ཏུ་གདོན་དཀའ་རང་བྱུང་ཆུ་ལུམས་བྱ། །རྩ་ལ་བབས་ན་ནང་རྩ་རྩ་ནས་
སྦྱང་། །ཕྱི་རྩར་བབས་ན་ རྩ་ཁ་ཕྱེ་ཙམ་གཏར། །དེ་རྗེས་ཨ་རུ་གཡག་མཁྲིས་ཉུང་ གཞི་
མར། །ཅོང་ཞི་བུ་མོ་ལོ་བརྒྱད་ཆུས་འཕུལ་འཇོམས། །
ཞེས་པ་སྟེ། སྦྱར་དུག་རུས་ལ་ཞེན་ན་སྨྲ་ཡས་ཏེ་དུག་ནད་ཐོར་ནས་ཁོལ་བུར་གྲམ་པ་རྔུལ་དབྱུང་གིས་
འདྲེན་མི་ཐུབ་པས། དེ་ལ་ཚ་བ་ཆེ་ན་བདུད་རྩི་ལྔ་དང་། གྲང་རླུང་ཆེན་མི་རུས་བཙའ་མའི་རླངས་ལུམས་ཀྱིས་
རྔུལ་དབྱུང་ཞིང་ཁམས་སོ་བཏང་བ་དང་། དེ་ལྟར་བྱས་ཀྱང་ཤིན་ཏུ་ནས་རྔུལ་དབྱུང་དུག་འདོན་དཀའ་ན་རང་
བྱུང་གི་ཆུ་ལུམས་ཏེ་ཆུ་ཚན་བསྟེན་དགོས། རྩེ་ལ་བབས་པར་ཕྱི་རྩ་དང་ནད་རྩ་གཉིས་ལས་ནང་རྩེར་བབས་ན་རྩ་
སྦྱོང་སྤྱི་ལྟར་ལ་དུག་རིགས་གང་ཡིན་གྱི་གཉེན་པོས་མདེའུ་ཁ་བསྒྱུར་ལ་སྦྱང་བ་དང་། ཕྱི་མར་བབས་ན་གར་བབས་
དེའི་རྩ་ཁ་ཕྱེ་ཙམ་གཏོར་ལ་དེ་རྗེས་ཨ་རུ་དང་། གཡག་མཁྲིས། ཉུང་གཞིའི་མར་ཁུ། ཅོང་ཞི་རྣམས་བུ་མོ་ལོ་
བརྒྱད་ལོན་པའི་དྲི་ཆུས་ཕུལ་བས་དུག་རྒྱུས་པ་འཇོམས་སོ། །
ས་བཅད་ལྔ་པ། ལོག་གནོན།
དེ་ནས་ གསོ་ བའི་ ལོག་གནོན་བསྟན་པ་ནི། །ཟས་དང་སྤྱོད་ ལམ་ འཁྲུལ་ ནས་ ལོག་ པ་
དང་། །གདོན་གྱིས་ལོག་དང་བླ་གཉན་ཐོར་བུའི་ནད། །འདུ་བ་ལོག་དང་གཅོད་དུ་ལོག་པའོ། །
ཞེས་པ་སྟེ། སྦྱར་དུག་དེ་དག་གསོ་བའི་ལོག་གནོན་ནི། ལོག་གནོན་ཞེས་པ་གཞན་གྱི་འོག་པའི་ལས་མི་མཐུན་པ་
རྣམས་ཁ་གནོན་ཅིང་འཛོམས་པའི་དོན་ལ་ཡིན། དེ་ཡང་འདིར་ཟས་དང་སྤྱོད་འམ་གྱི་སྤང་བླངས་འཁྲུལ་བར་གྱུར་ནས་
ལོག་པ་དང་། གདོན་གྱིས་ལོག་པ་དང་། བྱེ་བྲག་བླ་གཉན་ཐོར་བུའི་ནད་དང་། ངོ་བོ་འདུ་བར་ལོག་པ་དང་། གཅོང་
དུ་ལོག་པ་དང་རྣམ་པ་ལྔ་ཡོད།
59



དང་པོ། ཟས་སྤྱོད་ཀྱི་ལོག་གནོན།
ཟས་སྤྱོད་ལོག་པ་སྐྱོན་ཉིད་ཡོན་ཏན་འགྱུར། །གསོད་ཅིང་སྦྱོང་བ་རོ་མི་ལྡང་བའི་
རྒྱུ། །
ཞེས་པ་སྟེ། དང་པོ་ཟས་སྤྱོད་ཀྱིས་ལོག་པ་སྐྱོན་ཉིད་ཡོན་ཏན་དུ་འགྱུར་ཏེ་གང་ཞེ་ན། ཟས་སྤྱོད་ཀྱིས་དུག་
ནད་བསླང་བ་དེ་ལ། གསོད་སྨན་གི་ཝཾ་འོམ་བུ་བོང་ང་དཀར། །ཞེས་སོགས་གོང་བཤད་ལྟར་གྱིས་གསོད་ཅིང་།
ཨ་རུ་སྐྱེར་ཤུན་སོ་མ་རཱ་ཛ་དང༌། སྤང་རྒྱན་དཀར་པོ། འབྲི་ཏ་ས་འཛིན། དོང་ག ལྕམ་རྩ་རྣམས་བསྡུས་ཁུར་
དུར་བྱིད་བཏབ་པས་སྦྱོང་བ་བཅས་དེ་གཉིས་ཀྱིས་རྗེས་ལ་དུག་རོ་མི་ལྡང་། ཡོན་ཏན་གྱུར་ནི་ལོག་པ་དེ་ལ་གསོད་
སྨན་གོང་བཤད་དང་སྤྱོད་པ་ཕྱི་རྒྱུད་ལྟར་བྱས་པས་དུག་རོ་མི་ལུས་པའི་དོན་ནོ། །
གཉིས་པ། གདོན་གྱི་ལོག་གནོན།
གདོན་གྱིས་ལོག་པ་མོ་ཕྱྭ་རིམ་གྲོས་བཅོས། །
ཞེས་པ་སྟེ། གདོན་གྱིས་ལོག་ན་དེ་ལ་མོ་ཕྱྭ་བྱས་ནས་གདོན་གང་ཡིན་ངོས་ཟིན་རྗེས། དེ་མཐུན་གྱི་རིམ་
གྲོས་བཅོས་དགོས་ཏེ། ཡོངས་གཏོད་ཀྱི་ལེའུར། བརྒྱ་དང་རྩ་གཅིག་ཀུན་རྟགས་གདོན་གྱི་ནད། །དེ་མ་བཅོས་
པར་སྨན་དཔྱད་ལེན་མི་འདོད། །གདོན་བཅོས་སྨན་མེད་གྱུར་ཀྱང་འཚོ་བ་ཡོད། །དཔེར་ན་དཔུང་པ་གཡར་བའི་
བཙོན་བུ་འདྲ་ཞེས་པ་བཞིན་ནོ། །།
གསུམ་པ། བླ་གཉན་ཐོར་བུའི་ལོག་གནོན།
བླ་གཉན་ཐོར་བུའི་ནད་སྣ་གང་བྱུང་བསལ། །མགོ་དང་ཀླད་པ་ན་ན་ག་བུར་དགུ །
སྒོང་མར་ སྦྱར་ ལ་ ར་ མཁྲིས་ ཆུ་ ཡིས་ དབུལ། ། སྐྱེས་ པའི་ ཆུ་ དང་ གཉེན་ པོ་ བཞི་ སྦྱར་
བཏང་། །ཡང་ན་རྡོ་སྦྱོར་དྲུག་པ་ བཏང་ བས་སེལ། །མིག་དམར་ཚ་འགྲིབས་བྱུག་སྨན་
གཏར་བས་བསལ། །མིག་འགྲིབས་དོམ་མཁྲིས་གླང་རོག་མཁྲིས་པ་བཏང་། །སྣ་ཁྲག་འཛག་



ན་མེ་ཏོག་ རྩ་གཉིས་བདུན། །ཤིང་ མངར་ཐང་ལ་དོམ་མཁྲིས་བཏབ་སྟེ་བཏང་། །གྲེ་བ་
འཛེར་འགགས་མཆེར་པའི་སྦྱོར་བ་འམ། །སྤང་རྒྱན་ཨ་རུ་སེ་རུལ་སྦྱོར་བས་བསལ། །གློ་
སྙིང་གདུང་ན་གི་ཝཾ་སུམ་སྦྱོར་བཏང་། །སྙིང་འཕྱོ་སྟབ་སེད་ཆང་དུ་སྦྱངས་ཁུ་ལ། །ཛཱ་ཏི་
བཏབ་བཏང་བདུན་པ་མེ་ཡིས་མནན། །གློ་སྐམ་མང་ལུ་བུར་དཀར་ཏིང་ཁྲོལ་བཏང་། །
མཆིན་པ་ན་ན་བ་མཁལ་སྨུག་པོའི་ཐང་། །མཁལ་གཟེར་པི་པི་ལིང་དང་ཞོ་ཤའི་ཐང་། །ཕོ་
བ་སྦོས་ན་རུ་རྟ་གསུམ་ཐང་བཏང་། །ཕོ་ལོག་གླང་ཐབས་ནད་ལ་རྒྱ་བཤལ་བྱ། །ཡང་ན་རེ་
རལ་དྲུག་གམ་ཚ་ཐང་བཏང་། །ཕོ་བར་འདྲིལ་ན་ཐང་དང་སྣུམ་དུགས་བྱ། །ཁྲག་ཏུ་འཁྲུ་
སྐྱུག་ཕྱ་ཚན་ཅུ་གང་དང་། །ག་བུར་གུར་ཀུམ་རེ་རལ་རིམ་པས་བསྐྱེད། །ཁྱེའུ་འཐུང་བའི་
ནུ་ཞོ་སྦྱར་ལ་བཏང་། །ཆུ་འགགས་གླ་རྩི་གཟེ་མའི་བསྡུས་ཐང་དང་། །རྒྱུན་འགགས་སྨན་
འདྲེན་ཐོག་པན་ཁུ་བ་བཏང་། །སྐྱུག་གམ་འཁྲུ་ན་བ་ལྕིའི་སྦྱོར་བ་བྱ། །འཁྲུ་བ་འབྱམས་ན་
ལུག་ཤའི་ཚོ་ཁུ་བཏང་། །གཞན་ཡང་གཅོད་སྨན་སྦྱོར་བ་གང་ཤིས་བསྟེན། །སྨན་ཟས་འཇུ་
དཀའ་སྤང་སྐམ་བསྲོས་པས་བདུག །རྒྱམ་ཚྭ་པི་པི་ལིང་གི་བསྡུས་ཐད་བཏང་། །ཤ་ཟོས་ན་
ན་ཤ་ཁུ་ཁྲག་སྐྱུགས་བྱ། །ནད་རླངས་ཁོལ་བུར་ན་ན་སྐྱེར་ཁཎྜ། །རྟ་ཡི་ཕྱ་ཚན་ཆུར་སྦྱངས་
ཡང་ཡང་བཏང་། །ཁོལ་བུར་གཟེར་འཕོ་མ་ནུ་བཞི་ཐང་བཏང་། །གཉའ་རེངས་སེར་ཤའི་
ཐར་བཏང་གཉའ་ཤས་བདུག །ཡན་ལག་རེངས་ན་གླ་རྩི་བཞི་པ་དང་། །བུ་མོའི་ཆུ་སྦྱར་
རམ་པའི་བསྡུས་ཐང་བཏང་། །མཚན་བཙོས་སྔོ་ཐང་ཁུ་བ་བྲན་པས་བདུག །ཀླུ་ཚིགས་
སྦྲིད་ན་ཉུང་ཁུའི་སྦྱོར་བ་བྱ། །པྲན་རྩེ་རུས་ཚིགས་ན་ན་ནེ་སེག་ཐང་། །ཆུ་སེར་སྐྱེས་ན་རུ་
རྟ་བཞི་པ་དང་། །མཛེ་འབྲས་འབྲུམ་པ་ཙན་དན་མར་ཁུ་དང་། །པགས་པ་ཚ་ཙག་བྱེད་
ན་གངས་ཆུས་བྱུག །དེ་སོགས་ གཉིད་ཡེར་སྣ་ ཁྲག་འཛག་པ་དང་། །རྡུལ་ འབྱམས་ ལ་
སོགས་ཚ་བ་སྤྱི་མདོར་འཕྲུལ། །གཞན་ཡང་དབུགས་མི་བདེ་ན་ཁུར་བསྐུར་ཞིང་། །རོ་སྟོད་
མི་བདེ་རྡོ་བ་འཕང་བ་དང་། །རོ་སྨད་ན་ན་རྟ་ཞོན་འདུར་བ་དང་། །རྐེད་པ་ན་ན་ས་
ཕད་འཁུར་ལ་སོགས། །ལུས་སྦྱོངས་འཇམ་པོས་རྩ་ནད་རང་སར་འགྲེམས། །
ཞེས་པ་སྟེ། བླ་གཉན་ཐོར་བུའི་ནད་སྣ་ལས་མགོ་དང་ཀླད་པ་ན་ན་ག་བུར། ཅུ་གང༌། བྲག་ཞུན། ཏིག་
ཏ། ཨ་རུ། ཙན་དན་དཀར་པོ། དུག་ཉུང་། བ་ལེ་ཀ བ་ཤ་ཀ་བཅས་ག་བུར་དགུ་པ་དང་། ཕུག་རོན་གྱི་སྒོ་ང་
མར་དང་སྦྱར་བ་ར་མཁྲིས་ཆུར་སྦྱངས་པས་དབུལ། ཡང་ན་སྐྱེས་པ་དར་མའི་ཆུ་དང་གཉེན་པོ་བཞི་སྦྱོར་སྟེ་གཡག་
མཁྲིས། བ་སྤུ། གླ་རྩི། ལྕམ་པ་བཅས་སྦྱར་ལ་བཏང་། ཡང་ན་གངས་ཐིགས། སྦལ་རྒྱབ། ཚ་ལ། ཅོང་ཞི། ཆོ
ལོང་སྟེ་གྲུ་བཞི། འབྲུག་རུས་བཅས་རྡོ་སྦྱོར་དྲུག་པ་བཏང་བས་སེལ། མིག་དམར་བ་དང་ཚ་བ་འགྲིབས་པ་བཅས་
རL



ལ་བྱུག་སྨན་ག་བུར། གླ་རྩི། སག་རྩི། མར་དཀར། ཨ་རུ་སོགས་བྱུག ཡང་ན་ནུ་ཞོ་དང་སྐྱེར་ཁན་བྱུག་ལ་མིག་
སྟེང་ཆུ་ལྕག་བྱ། འབྲས་བུ་གསུམ། སྐྱེར་བ། གོ་སྙོད། ཨ་འབྲས། ར་དང་བ་མར་བཅས་ཀྱི་སྨན་མར་བཏང་
ཞིང་མིག་རྩ་སྣ་རྩེ་དང་གསེར་མདུང་གཏར་བས་སེལ། མིག་འགྲིབ་ལ་དོམ་མཁྲིས་དང་གླང་རོག་མཁྲིས་པ་བཏང་།
སྣ་ཁྲག་འཛག་ན་མེ་ཏོག་རྩ་གཉིས་ཏེ་སྲན་མའི་མེ་ཏོག་དང་སྤྲུ་ནག་གི་རྩ་བ་དང་། བདུན་སྟེ་ཤ་རུ། སྨྱུག་ཤུན།
སྲོ་ལོ། ཙན་དན་དཀར་པོ། སྙིང་ཞོ་ཤ ག་བུར། ཛཱ་ཏི་སྟེ་བདུན་བཅས་ཀྱི་ཕྱེ་མ་དང་། ཤིང་མངར་གྱི་ཐང་ལ་
དོམ་མཁྲིས་བཏབ་སྟེ་བཏང་། གྲེ་བ་འཛེར་འགགས་ལ་མཆེར་པའི་སྦྱོར་བ་སྟེ་བ་ལང་མཆེར་སྐམ་དང༌། ལི་ཤི་ཆུ་
གྲང་ལ་སྦྱར་བ་དང་། ཡང་ན་སྤང་རྒྱན་དཀར་པོ། བོང་ང་དཀར་པོ། སེ་བའི་མེ་ཏོག འཕང་འབྲས་བཅས་པའི་
བསྡུས་ཐང་དང་
། ཨ་རུ་བསྲེག་པ་གཅིག་དང་མ་བསྲེགས་པ་གཅིག་བཅས་དེ་གཉིས་ལྷན་དུ་གདུས་པའི་ཐང་དང་།
སེ་རུལ། ས་རལ་ཏེ་བྲག་རྩ་སོགས་སུ་བ་ཚྭ་ལྟར་ཆགས་པའི་ས་དྲེག་ཁ་དོག་སེར་སྐྱ་དང་རོ་ཁ་བ་ཅན་དེའི་ཁུ་བ་དང་
སེ་རྒོད་བར་ཤུན། གླ་རྩི་བཅས་བསྡུས་པའི་སྦྱོར་བས་བསལ། གློ་སྙིང་གདུང་ན་གི་ཝཾ། ཤུག་པ། གཡེར་མ་
བཅས་གི་ཝཾ་གསུམ་སྦྱོར་བཏང་། སྙིང་འཕྱོ་ན་སྟབས་སེང་ཆང་དུ་སྦངས་པའི་ཁུ་བ་ལ། ཛཱ་ཏི་བཏབ་པ་བཏང་ཞིང་
རྒྱབ་ཚིགས་བདུན་པ་མེས་མནན། གློ་སྐམ་ཞེས་ལུད་པ་མེད་པར་གློ་མང་དུ་ལུ་ན་བུར་དཀར། སྤང་རྒྱན་དཀར་པོ།
ཅུ་གང་། ལི་ག་དུར། སྟར་བུ། རུ་རྟ། སེ་འབྲུ། སྲོ་ལོ། སྲིན་བྱའི་ཤ་བཅས་པའི་ཏིང་ཁྲོལ་བཏང་། མཆིན་པ་
ན་བའི་ཚེ་ན་བ་མཁལ་སྨུག་པོ་སྟེ་མཆིན་པ་ཞོ་ཤ་དང་། བྲག་ཞུན་བཅས་པའི་བསྡུས་ཐང་ལ་ཙན་དན་སྨུག་པོ་དང་
པྲི་ཡང་ཀུ་བཏབ་ལ་བཏང་། མཁལ་མ་གཟེར་ན་པི་པི་ལིང་དང་མཁལ་མ་ཞོ་ཤ་བཅས་པའི་ཐང་བཏང་། ཕོ་བ་
སྦོས་ན་རུ་རྟ། རྒྱམ་ཚྭ། ཤིང་ཚ་བཅས་རུ་རྟ་གསུམ་ཐང་བཏང་། ཕོ་ལོག་གླང་ཐབས་ནད་ལ་སོ་ཆ། དུར་བྱིད།
དོམ་མཁྲིས་དང་ཨ་རུ་བཅས་པའི་རྒྱུ་བཤལ་བྱ། ཡང་ན་རེ་རལ་རྒྱལ་བློན་གཉིས་དང་། ཨ་རུ། གུར་ཀུམ། རྒྱམ་
ཚྭ། ཐལ་ཚྭ་བཅས་རེ་རལ་དྲུག་པའམ་ལན་ཚྭ། རྒྱ་ཚྭ། ཁ་རུ་ཚྭ། རྭ་ཚྭ། ཐལ་ཚྭ་དྲི་ཆུ་བཅས་པའི་ཐང་བཏང་།
ཕོ་བར་འདྲིལ་ན་རྒྱམ་ཚྭ། སེ་འབྲུ། སུག་སྨེལ་བཅས་ཀྱི་ཐང་དང༌། ཨ་རུ། གོ་སྙོད། མི་ཤ་བཅས་མར་ནག་ལ་
བསྐོལ་བའི་སྣུམ་དུགས་བྱ། ཁྲག་འཁྲུ་སྐྱུག་བྱེད་ན་ཕུ་ཚན་གསུམ་ཆ་གཅིག ཅུ་གང་ཆ་གཉིས། ག་བུར་ཆ་གསུམ།
གུར་ཀུམ་ཆ་བཞི། བེ་ལྗང་རེ་རལ་ཆ་ལྔ་བཅས་ཁྱེའུས་འཐུང་བའི་མའི་ནུ་ཞོ་དང་སྦྱར་ལ་བཏང་། ཆུ་འགགས་ལ་གླ་
རྩི་དང་གཟེ་མ་བཅས་པའི་བསྡུས་ཐང་དང་། བྲག་ཞུན་དང་། བུལ་ཏོག་བཏང་བ་དང་། དྲི་ཆེན་གྱི་རྒྱུན་
འགགས་པ་ལ་ཕྱི་རྒྱུད་ཀྱི་ནི་རུ་ཧས་སྨད་ནས་འདྲེན་པ་དང་བིག་པན་ཁུ་བ་བཏང་། སྐྱུག་གམ་འཁྲུ་བར་བྱེད་ན་བ་
ལྕིའི་སྦྱོར་བ་སྟེ། ཚེའུ་སྐྱོང་ཞེས་ཕྱུགས་ལྷས་ཀྱི་ཁྲུ་གང་འོག་གི་ས། བེའུ་ཞོ་འཐུང་གི་ལྕི་བ་ཆུར་སྦྱང་བཅས་བཙགས་
ཁུར་སོ་མ་རཱ་ཛ་བཏབ་ལ་བསྐོལ་ཏེ་བཏང་བ་དང་། འཁྲུ་བ་འབྱམས་ན་ལུག་གི་ཤ་གསར་ཚོན་པོ་གྲི་ཐགས་བྱས་པ་
ཆུ་དང་བཅས་ལུང་རྡོ་བསྲེགས་པའི་ནང་དུ་བཞུ་བ་དེའི་ཁུ་བ་ལ་བྱེའུ་ནས་ཟན་གྱི་བྲུན་བཏབ་པ་བཏང་། གཞན་
ཡང་འཁྲུ་བ་གཅོད་པའི་སྨན་སྦྱོར་དེ་བསྟུན་ཞོའམ་འབྲས་ལ་བཏབ་ནས་བསྟེན་དགོས། སྨན་དང་ཟས་འཇུ་དཀའ་
62



ན་སྦང་སྐམ་བསྲོས་པས་བདུག་ཅིང་། རྒྱམ་ཚྭ་དང་། པི་པི་ལིང་གི་བསྡུས་ཐང་བཏང་། ཤ་ཟོས་ནས་ན་ན་ཤ་ཁུ་
ཁྲག་སྐྱུགས་བྱ་བ་སྟེ། དགོང་མོ་ཤ་ཁུ་ལ་ཚྭ་སྣ་གང་འཛོམས་བཏབ་ལ་བཏང་། ནང་པར་ར་ཁྲག་དྲོན་མོ་ཚུགས་
ཚད་བཏང་བས་སྐྱུགས་བྱས་པའི་རྗེས་ལ་གུར་ཀུམ་བསྣན་པའི་སེ་འབྲུ་ལྔ་པ་སྟེ་སེ་འབྲུ་དྭངས་གནས་བཏང་། ནད་
རླངས་ཀྱིས་ཁོལ་བུར་ན་ན་སྐྱེར་ཁཎྜ་དང་། རྟའི་ཕྱ་ཚན་ཏེ་རྟེའུ་སྐྱེས་མ་ཐག་པའི་རྟ་སྦྱངས་ཆུར་སྦྱངས་ལ་ཡང་ཡང་
བཏང་བ་དང་། ཁོལ་བུར་གཟེར་འཕོ་ཞིང་ན་ན་མ་ནུ་བཞི་ཐང་ཕྱི་རྒྱུད་ལྟར་བཏང་། གཉའ་བ་རེངས་ན་སེར་ཤ་
སྟེ་སྤང་གི་ཤ་མོ་སེར་པོའི་ཐང་བཏང་ཞིང་གླང་གི་གཉའ་བའི་ཤས་བདུག ཡན་ལག་རྣམས་རེངས་ན་གླ་རྩི། བོང་
དཀར། སྤང་སྤོས། ཛཱ་ཏི་བཅས་གླ་རྩི་བཞི་པ། བུ་མོ་ལོ་ལྔ་ལོན་པའི་དྲི་ཆུ་སྦྱར་བ་དང་རམ་པའི་གདུས་ཐང་
བཏང་། དེའི་རྗེས་མཚན་དཀར་དང་སྲོ་ལོ་དཀར་པོ་བཅས་བཙོས་པ་ལ་གོང་གི་སྔོ་ཐང་གི་ཁུ་བ་བྲན་པས་བདུག་
རྐང་ལག་གི་ལྷུ་ཚིགས་སྦྲིད་ན་ཉུང་མ་བཙོས་པའི་ཁུ་བ་དང་རའི་འོ་མ། ཉ་ཁུ། རྒོད་གཡག་གི་ཤ་ཁུ་རྣམས་ཀྱི་སྦྱོར་
བ་བུད་མེད་སྦྲུམ་མའི་དྲི་ཆུས་ཕུལ། རྐང་ལག་གི་དྲན་རྩེ་རུས་པ་དང་རུས་ཚིགས་ན་ན་ནེ་སེག་སྟེ་ལག་པའི་མཁྲིག་
མ་དང་རྐང་པའི་ལོང་མོ་མན་གྱི་རུས་པའི་ ཐང་བཏང་། ཆུ་སེར་སྐྱེས་ན་རུ་རྟ། ཙིཏྲ་ཀ བོང་ང་དཀར་པོ།
གཡག་མཁྲིས་བཅས་རུ་རྟ་བཞི་པ་དང་། མཛེ་འབྲས་འབྲུམ་པ་བྱུང་ན་ལག་ལེན་ལྟར་ཕབ་པའི་ཙན་དན་མར་ཁུ།
(ཙན་དན། ཤུག་པ་དམར་པོ། སེང་ལྡེང་རྣམས་ཀྱི་གཞོག་ཕྱེ་བ་དམར་ཟལ་གྱི་མར་ཁུའི་ནང་བཙོས་ཤིང་གྲང་
བར་གྱུར་པ་སླར་ཆུར་གདུས་ནས་བཏོན་པའི་མར་ཁུ་)བྱུགས་དགོས། པགས་པ་ཚ་ཚག་བྱེད་ནི་གངས་ཆུས་བྱུག་
པ་དང༌། ཡང་ན་སེ་སྐྱེར་བར་ཤུན་དང་སོ་མ་ར་ཛཱ་སོགས་བྱུག་ཅིང་གོང་གི་གཙོ་བོ་དྲུག་གི་ཆུ་ལྕག་བརྡེག གོང་
བཤད་ན་ལུགས་དེ་དག་ལ་སོགས་པ་དང༌། གཞན་ཡང་གཉིད་ཡེར་བ་དང་། སྣ་ཁྲག་འཛག་པ་དང་། རྡུལ་
འབྱམས་པ་དང་ཐོར་བུ་ལ་སོགས་ཀྱི་བཅོས་ཐབས་རྣམས་སྤྱིར་ན་དུག་ཚད་ནི་ཚ་བ་སྡེ་བཞིའི་ཡ་གྱལ་གཅིག་ཡིན་
པའི་ཕྱིར་ཚ་བ་སྤྱི་མདོར་བཤད་པའི་ངོ་མཚར་ཚེགས་མེད་གནད་ཀྱི་སྒོས་བཅོས་རྣམས་དང་ཕན་ཚུན་རིག་པས་
འཕྲུལ་ནས་བཅོས་དགོས་པ་ཤེས་དགོས། གཞན་ཡང་དབུགས་མི་བདེ་ན་ཁུར་པོ་བསྐུར་ནས་འགྲོ་ཞིང་། རོ་སྟོད་
མི་བདེ་ན་རྡོ་བ་འཕང་བ་སྟེ་རྡོ་རྒྱགས་པ་དང༌། རོ་སྨད་ན་ན་རྟ་ཞོན་ནས་འདུར་བ་དང་། རྐེད་པ་ན་ན་ས་ཕད་
ཁུར་བ་ལ་སོགས་གང་ལ་གང་འཚམ་གྱི་ལུས་སྦྱོངས་ཀྱི་རིགས་འཇམ་པོའི་སྒོ་ནས་རྩེ་ནད་རང་སར་འགྲེམས་པར་
བྱེད་དོ། །
བཞི་པ། འདུ་བའི་ལོག་གནོན།
འདུ་བར་ལོག་ན་རླུང་མཁྲིས་བད་ཀན་གསུམ། །བཅོས་གཞུག་ཕལ་ཆེར་ཕོ་བའི་མེ་
དྲོད་འཆོར། །མཆིན་ཚད་སྐྱེ་ཞིང་ལོང་དུ་རླུང་འཕེལ་བྱེད། །དེ་ལ་དྲོད་སྐྱེད་བཏང་དང་



འཇམ་རྩིས་བསལ། །རྗེས་ལ་ཐོར་བུའི་རླུང་སྐྱེས་གཉིད་མེད་ཅིང་། །གཡལ་འདར་བོག་
མྱོས་འཕྱོས་པ་འབྱུང་སྲིད་ན། །རུས་ཐང་ཚོ་ཁུ་བུར་ཆང་བསྐུ་མཉེ་བྱ། །ཁ་ཐལ་ཟུངས་
ཟད་རླུང་གྱུར་ཚ་བར་ལྡོག །དེ་བས་ཞུ་འཁྱགས་ས་མཚམས་ཟིན་པར་བགྱིས། །
ཞེས་པ་སྟེ། འདུ་བ་ལོག་ན་རླུང་དང་། མཁྲིས་པ། བད་ཀན་བཅས་ཀྱི་བཅོས་གཞུག་ཕལ་ཆེར་ལ་ཕོ་བའི་
མེ་དྲོད་འཆོར། མཆིན་ཚད་སྐྱེ་བ། ལོང་དུ་རླུང་འཕེལ་བ་བཅས་ཉེས་གསུམ་སོ་སོའི་གནས་དང་མཐུན་པའི་ནད་
འབྱུང་བས་དེ་ལ་རིམ་པ་བཞིན་དུ་ཕོ་བའི་མེ་དྲོད་གསོ་བའི་སྨན་སེ་འབྲུ་བཞི་པ་སོགས་དང༌། འཇམ་རྩི་བཏང་བས་
བསལ། རྗེས་ལ་ཐོར་བུའི་རླུང་སྐྱེས་ཏེ་གཉིད་མེད་པ། གཡལ་བ། འདར་བ། འབོག་པ། མྱོས་པ། འཕྱོས་པ་
བཅས་འབྱུང་སྲིད་པས་ན། རུས་ཐང་དང་། ཚོ་ཁུ། བུར་ཆང་། བསྐུ་མཉེ་བཅས་བྱ། གལ་སྲིད་ཐོར་བུའི་རླུང་
རྣམས་ལེགས་པར་མ་བསལ་ན་ཁ་ཐལ་ནས་ཟུངས་ཟད་རླུང་དུ་གྱུར་ཏེ་ཚ་བར་ལྡོག་པའི་ཕྱིར། ཚད་རླུང་གི་ཞུ་
འཁྱགས་ས་མཚམས་ཟིན་དགོས།
ལྔ་པ། གཅོང་གི་ལོག་གནོན།
བཅོས་ཉེས་པ་འམ་སྔོན་གྱི་ལས་དབང་གིས། །ཕལ་ཆེར་དམུ་སྐྲན་གཅོང་དུ་ལོག་པ་
མང་། །སྐྲན་དུ་ལོག་ན་རྒྱ་ཚྭ་རྒྱམ་ཚྭ་དང་། །ཤིང་ཚ་མཛེ་ཚྭ་བིག་པན་ཚ་བ་གསུམ། །རུ་
རྟ་ཨ་བྱག་སྲོ་ལོ་ཨ་རུ་ར། །ཆང་སྦྱར་གསུམ་ཡིར་བཏང་ ལ་བཤིག་ནས་སྦྱང་། །ཡང་ན་
འབྲས་བུ་གསུམ་དང་སེ་འབྲུ་དང་། །སྐྱུ་རུ་ཤིང་ཚ་ དབྱི་མོང་ཚ་བ་གསུམ། །སྤང་རྩི་བུ་
རམ་སྦྲང་དང་སྦྱར་ལ་བཏང་། །དམུ་ཆུར་ལོག་ན་དང་པོ་མགོ་སྐྲངས་དུས། །རེ་རལ་རི་ཤོ་
ཁྱི་ཀླད་ར་འོ་སྦྱར། །ཁོང་དུ་བཏང་དང་ཕྱི་ནས་བྱུག་པ་དང་། །གནྡཱ་པ་ཏྲ་རྒྱ་རུ་ཙི་ཏྲ་ཀ །
དོམ་མཁྲིས་འབྲས་ཀྱི་ཆུ་ཡིས་སྦྱངས་ལ་བཏང་། །མཚེ་ཡི་ཐལ་བ་ར་མར་སྦྱར་བས་བྱུག །
ཆུར་སྨིན་སྦྱང་བྱས་སེ་འབྲུ་སྐྱུ་རུ་ར། །འགྲོན་ཐལ་ཤིང་མངར་རྒྱ་ཛཱ་པི་པི་ལིང་། །ཤིང་ཚ་
ཨ་རུ་སྦྲང་དང་ཉུང་མ་ལས། །སྒྱུར་བའི་རིལ་བུ་གསུམ་གསུམ་བཏང་བས་སྐྱེམས། །དམ་
སྐྲན་གསོ་བའི་སྐབས་དང་འཕྲུལ་ཞིང་བཅོས། །
ཞེས་པ་སྟེ། གོང་དུ་བཤད་པའི་སྦྱར་དུག་གི་ནད་དེ་དག་བཅོས་ཉེས་ཤོར་ན་དམུ་སྐྲན་སོགས་གཅོང་ནད་དུ་
འགྱུར་བ་མང་བས། བཅོས་ཐབས་ནི་སྐྲན་དུ་ལོག་པར་རྒྱ་ཚྭ། རྒྱམ་ཚྭ། ཤིང་ཚ། མཛེ་ཚྭ། བིག་པན་གྱི་ཐལ་བ།
ཚ་བ་གསུམ། རུ་རྟ། ཨ་བྱག སྲོ་ལོ་དཀར་པོ། ཨ་རུ་ར་བཅས་ཆང་དང་སྦྱར་ནས་གསུམ་ཡར་བཏང་ནས་སྐྱོན་
བཤིག་རྗེས་སྐྲུན་རོ་སྦྱང་། ཡང་ན་སྨད་ཀྱི་འབྲས་བུ་གསུམ་སྟེ་ཨ་འབྲས་དང༌། སྲ་འབྲས། འཇམ་འབྲས། སེ་



འབྲུ། སྐྱུ་རུ་ར། ཤིང་ཚ། དབྱི་མོང་། ཚ་བ་གསུམ། སྤང་རྩི་དོ་བོ་བཅས་བུ་རམ་མམ་སྦྲང་དང་སྦྱར་ལ་བཏང༌།
ཡང་ན་དམུ་ཚུར་ལོག་ན་དང་པོ་མགོ་སྐྲངས་ཤིང་ལུས་མ་སྐྲངས་པའི་དུས་རེ་རལ། རི་ཤོ ཁྱིའི་ཀླད་པ་རྣམས་རའི་
འོ་མ་དང་སྦྱར་ལ་ཁོང་དུ་བཏང་ཞིང་ཕྱི་ནས་བྱུག དེ་མིན་གནྟ་པ་ཏྲ་དང་། རྒྱུ་རུ། ཙིཏྲ་ཀ དོམ་མཁྲིས་རྣམས་
འབྲས་ཀྱི་ཆུས་སྦྱངས་ལ་བཏང་བ་དང་། མཚེའི་ཐལ་བ་དང་ར་མར་སྦྱར་བས་བྱུག་དགོས་སོ། །ཆུར་སྨིན་ནས་ཆུ་
སྦྱོངས་ཀྱིས་སྦྱང་བྱས་ནས་སེ་འབྲུ། སྐྱུ་རུ་ར། འགྲོན་བུའི་ཐལ་བ། ཤིང་མངར་དང་། རྒྱ་ཚྭ་དང༌། པི་པི་ལིང་།
ཤིང་ཚ། ཨ་རུ། སྦྲང་དང་ཉུང་མ་རྣམས་ལས་སྦྱར་བའི་རིལ་བུ་སྲན་མ་ཙམ་གསུམ་གསུམ་བཏང་བས་སྐེམ་ཞིང༌།
གཞན་ཡང་གཉེན་པོ་གང་ལ་གང་འཚམ་གོང་གི་དམུ་སྐྲན་གསོ་བའི་སྐབས་སུ་བསྟན་པའི་བཅོས་ཐབས་རྣམས་དང་
ཕན་ཚུན་འཕྲུལ་ཞིང་བཅོས་དགོས།
ས་བཅད་དྲུག་པ། ཕྱི་རྗེས།
དང་པོ། ཕྱི་རྗེས་བཅད་པ།
བཅོས་རྗེས་ཕྱིར་མི་ལྡོག་པའི་རྗེས་བཅད་ཐབས། །ཟས་སྤྱོད་གང་གནོད་བསླང་ཞིང་
སྨན་དཔྱད་བསྐྱར། །སྨན་དེད་ནད་ལ་མི་བརྐོ་སྦྱོར་བ་སྤྲོ། །གང་ཕན་སྨན་དེ་སྐྱོར་ན་སྨན་
རྟ་བསྒྱུར། །དུག་ནད་ལུས་ལ་ལོ་ཟླར་འདྲེས་པའི་ཕྱིར། །ཡང་ཡང་བསྐྱར་ ལ་ ཚ་བ་རྩད་
ནས་འདོན། །ཞེན་ཆེ་བ་ལ་སྦྱངས་རྗེས་ཆུ་ཚན་བྱ། །འབྲིང་ལ་ཁྲི་ལུམས་ཐ་མ་རྡུལ་དུ་
དབྱུང་། །ཟས་སྤྱོད་གནོན་པས་མི་ལྡང་རྩད་ཐོན་པས། །ཨ་རུ་བོད་ང་དོམ་མཁྲིས་བྲག་
ཞུན་བཞི། །ཆུ་བསྲིང་ཟླ་བ་ཕྱེད་བསྟེན་ལྡོག་མི་སྲིད། །དེ་རྗེས་གཙོ་བོ་དྲུག་དང་དམར་པོ་
གསུམ། །འབྲས་བུ་གསུམ་དང་སེ་རུལ་སྨན་མར་ ལ། །བཟང་དྲུག་ མངར་གསུམ་སྒྱུར་ལ་
བཏང་བར་བྱ། །དེ་ཡིས་ལུས་བརྟས་ཕྱིར་མི་ལྡོག་པར་བྱེད། །ཡང་ན་སྤང་རྒྱན་དཀར་པོའི་
སྨན་མར་ལ། །མངལ་ཁྲག་ཕག་ཚིལ་རིལ་མ་སྦྱང་སྒྱུར་བཏང་། །
ཞེས་པ་སྟེ། སྦྱར་དུག་བཅོས་རྗེས་སུ་ཕྱིར་མི་ལྡོག་པའི་རྗེས་བཅད་ལའང་རྗེས་སུ་བཅད་པ་དང་། སྤང་བར་
བྱ་བ་དང་། ཕན་ཡོན་བཤད་པ་དང་གསུམ་ལས་དང་པོ་རྗེས་བཅད་ཀྱི་ཐབས་ལ་ཟས་དང་སྤྱོད་ལམ་གང་གནོད་
པས་བསླང་ཞིང་སྨན་དཔྱད་གང་འོས་ཡང་ཡང་བསྐྱར་བར་བྱ། སྨན་རྣམས་དྲེད་དེ་འདྲིས་ནས་ནད་ལ་མི་བརྐོ་སྟེ་
ནད་ཞུ་བར་མི་བྱེད་པའམ་ནད་སྟེང་མི་འགྲོ་ན། སྦྱོར་བ་གཞན་ཞིག་སྤོ་བ་སྟེ་རྗེས་ནས་བཏང་། གང་ཕན་གྱི་སྨན་
དེ་སྐྱོར་ན་སྨན་རྟ་བསྒྱུར་ནས་བཏང་། གཞི་ནས་དུག་གི་ནད་ལུས་ལ་ལོ་དང་ཟླ་བར་འདྲེས་པའི་ཕྱིར་འདོན་དཀའ་
65



བས་ན་སྨན་ཡང་ཡང་བསྐྱུར་ལ་དུག་ཚད་རྩེད་ནས་འདོན། དེ་ཡང་དུག་ཚད་རྙིང་པ་ཞེན་ཆེ་བ་ལ་གོང་བཤད་གང་
འོས་ཀྱིས་སྦྱང་བའི་རྗེས་རང་བྱུང་གི་ཆུ་ཚན་བྱ་བ་དང་། ཞེན་འབྲིང་ལ་ཁྲི་ལུམས་ནི་བདུད་རྩི་ལྔའི་ལུམས་བསྐོལ་ལ་
གོང་བཤད་ཀྱི་སྟེང་དུ་གོས་དྲོ་བར་བསྐོན་ལ་བཞག་པའི་འོག་ནས་ལུམས་བསྐོལ་བའི་རླངས་པས་ནད་པར་བདུག་
ཅིང་ཁོང་དུ་ག་བུར་ཉེར་ལྔ་གཏོང་བ་སོགས་བྱ། ཞེན་ཆུང་བའམ་ཐ་མ་རྡུལ་དུ་དབྱུང་། དེ་ལྟར་བཅོས་རྗེས་ཟས་
དང་སྤྱོད་ལམ་གནོད་པའི་རིགས་རྣམས་བསྟེན་པས་མི་ལྡང་ན་དུག་ཚད་རྩད་ནས་ཐོན་པ་ཡིན་པས་ཨ་རུ་གསེར་
མདོག བོང་ང་དཀར་པོ། དོམ་མཁྲིས། བྲག་ཞུན་བཅས་བཞི་བོ་ཆུ་བསིངས་བྱས་པ་ཟླ་བ་ཕྱེད་བསྟེན་པས་ནད་
ལྷག་ལྡོག་མི་སྲིད་དོ། །དེ་རྗེས་གཙོ་བོ་དྲུག་སྟེ་རྣམ་པར་དང༌། རེ་རལ། སྤང་རྩི། འོམ་བུ། ཧོང་ལེན། ཏིག་ཏ་
བཅས་དྲུག་དང་། ཚོས། བཙོད། འབྲི་མོག འབྲས་བུ་གསུམ། སེ་རུལ་བཅས་ཀྱི་སྨན་མར་ལ་བཟང་པོ་དྲུག་
དང་། མངར་ཀ་ར་སྦྲང་བུར་གསུམ་སྦྱར་ཏེ་བཏང་ན་དེས་ལུས་ཟུངས་བརྟས་ཤིང་ནད་ཕྱིར་མི་ལྡོག་པར་བྱེད་
དོ། །ཡང་ན་སྤང་རྒྱན་དཀར་པོ། འོམ་བུ། ཙན་དན་དམར་པོ། སོ་ཐོག་སྟེ་ལྕགས་སྐྱུག རེ་རལ་རྣམས་ཀྱི་སྨན་
མར་ལ་བུད་མེད་གྲོང་ཆོས་ཀྱིས་མ་གོས་པའི་མངལ་ཁྲག ཕག་ཚིལ། ར་ལུག་གི་རིལ་མ། སྦྲང་བཅས་སྦྱར་བ་
བཏང་།
གཉིས་པ། སྤང་བྱ།
ཉ་ཕག་ བཤུལ་ ཤ་རུལ་ སྒྱུར་ དང་ པོའི་ རྟ། ། རྟ་ རྒྱུག་ ཆགས་སྤྱོད་ ལོ་ དུས་ བར་ དུ་
བསྲུང་། ། །
ཞེས་པ་སྟེ། སྦྱར་དུག་གི་ཕྱི་རྗེས་གཅོད་ན་ཟས་སྤྱོད་ཐད་ཉ་ཤ ཕག་ཤ རྟ་བོང་སོགས་བཤུལ་ཆགས་ཅན་
གྱི་ཤ་རིགས་དང༌། རུལ་སྐྱུར་སོགས་དང་། སྦྱར་དུག་བཏང་སྐབས་ཀྱི་སྦྱར་རྟ་དང་སྤྱོད་ལམ་དུ་རྟ་རྒྱུག་དང་།
ཆགས་སྤྱོད་སོགས་ལོ་གཅིག་གི་དུས་ཀྱི་བར་དུ་བསྲུང་དགོས་ཏེ་སྤང་བར་བྱའོ། །
གསུམ་པ། ཕན་ཡོན།
དེ་ཡིས་ཚེ་སྲོག་མཐའ་རུ་ཕྱིན་པར་ངེས། །
ཞེས་པ་སྟེ། དེ་ལྟར་བཤད་པའི་བཅོས་ཐབས་རྣམས་ཀྱིས་ནི། སྦྱར་དུག་གི་གནོད་པ་ལས་གྲོལ་ཏེ་དུས་མ་
ཡིན་པའི་འཆི་བ་མི་འབྱུང་བར་ཚེ་སྲོག་མཐའ་རུ་ཕྱིན་པར་འགྱུར་རོ། །
66



སྡོམ་ཆུང་།
སྦྱར་དུག་ནི་བཅོས་མའི་དུག་སྟེ་བསམ་ངན་གསོད་སེམས་ཀྱིས་ཀུན་ནས་བསླངས་ཏེ་དུག་ལྡན་གྱི་སྨན་རྫས་
སྣ་ཚོགས་པ་གཞི་གཅིག་ཏུ་སྦྱར་བ་ཞིག་ཡིན་ལ། འདི་ལ་ཡུལ་དང་རྫས་སྦྱོར། མདོར་བསྡུས། ནད་ཕིགས། ལྡང་
དུས་ཀྱི་སྒོ་ནས་དབྱེ་བ་དང་། དུག་དེ་འཇུག་ཚུལ་ནི་ཉི་ཟླའི་ཟེར་ལ་བསྐུར་བའི་དུག་ནི་ཕྱི་པགས་སྐྱིའམ་མདངས་
ལ་འཇུག་པ་དང་། དུ་བ་རླུང་གི་རྫི་ལ་བསྐུར་བ་ནི་རྩའི་སྒོ་སྣ་བུག་ནས་འཇུག་པ། ས་ཆུའི་རླངས་ལ་བསྐུར་བ་སྣ་སྒོ་
དང་བ་སྤུ་ནས་འཇུག་པ། རེག་ཅིང་སྣུམ་བྱུག་པ་སོགས་ལ་བསྐུར་བ་ནི་སྤུའི་སྒོ་ནས་འཇུག་པ་དང་། དེ་དག་ཐོག་
མར་ཞུགས་ནས་རིམ་གྱིས་ལུས་ཟུངས་ལ་མཆེད་ནས་རྟགས་སུ་ཕྱི་ནང་གསང་གསུམ་ལས་དཔག་པར་བྱ་ཞིང་། དེ་
གསོ་བའི་ཚུལ་ལ་ཟས་སྤྱོད་དང་སྨན་གྱིས་གཞི་བཟུང་སྟེ་ལུས་ཟུངས་བཟང་བ་དང་གསར་བ་ལ་དང་པོ་བསྡུ་བ་དང་།
བར་དུ་གསོད་པ། ཐ་མ་སྦྱང་བས་བཅོས་པ་དང་། ལུས་ཟུངས་ངན་ཞིང་ནད་རྙིང་བ་ལ་བསྡུ་བསད་སོ་སོར་མི་བྱ་
ཆིག་ཆོད་ཀྱི་སྒོ་ནས་བཅོས་པ་དང་། དུག་ནད་གསོ་དཀའ་བའི་རིགས་ལ་ལོག་གནོན་གྱིས་བཅོས་ཤིང་ཐ་མ་ནད་
གཞི་ཕྱིར་མི་ལྡོག་པའི་ཐབས་སུ་ཕྱི་རྗེས་བཅད་པ་བཅས་ཀྱི་སྒོ་ནས་སྦྱར་དུག་རྩད་ནས་འབྱིན་དགོས་པ་ཡིན་ནོ། །
( ལྷ་མོ་སྐྱབས། རྡོ་རྗེ་ཚེ་རིང་།)
བསམ་གཞིགས།
༡ དུག་ཅེས་པའི་རྒྱུ་མཚན་ཅི། དེར་རྩ་བའི་དབྱེ་བ་གང་གང་ཡོད། །
༢ སྦྱར་དུག་ཅེས་པའི་གོ་དོན་ཇི་ལྟར་ཡིན།
༣ རྫས་ཀྱིས་དབྱེ་བའི་དུག་རིགས་དྲུག་པོ་རྣམས་ཚ་སྦྱོར་གྲང་སྦྱོར་གཉིས་སུ་ཇི་ལྟར་ཕྱེ་དགོས། ཅིའི་ཕྱིར།
༤ དུག་རིགས་གང་ལ་བསྐུར་བ་རྟའི་དབྱེ་བ་དང་དེའི་སྒོ་ནས་འཇུག་ཚུལ་བསྟན་པ་དེར་རིན་ཐང་གང་ལྡན།
༥ མཚོན་ཆ་དང་གསལ་ཤིང་། ཧོས་དང་། རྩི་བཅས་པར་ངོས་འཛིན་ཇི་ལྟར་བྱ་དགོས།
༦ སྦྱར་དུག་བརྟག་སྐབས་ནད་རྟགས་ངེས་མེད་དུ་མ་ཡོང་བའི་རྒྱུ་མཚན་གང་ཡིན།
༧ སྦྱར་དུག་གི་སྐབས་དུག་ནད་འདུས་ནད་ཡིན་ཟེར་བའི་རྒྱུ་མཚན་གང་ཡིན།



ལེའུ་གཉིས་པ། གྱུར་དུག
གྱུར་པའི་དུག་ལ་རྣམ་པ་གཉིས་ཡོད་དེ། །མི་འཕྲོད་པ་ཡི་དུག་དང་ཤ་དུག་གོ །།
ཞེས་པ་སྟེ། དངོས་དུག་དང་སྦྱར་དུག་མ་ཡིན་ཀྱང་བསྟེན་ཚུལ་དང་རྟེན་གྱིས་དུག་དུ་གྱུར་པ་ལ་གྱུར་བའི་
དུག་ཅེས་བྱ་སྟེ། དེ་ལ་ངོ་བོ་ཉིད་ནས་མི་འཕྲོད་པའི་དུག་དང་། ཤ་ཡི་དུག་བཅས་རྣམ་པ་གཉིས་ཡོད།
༼ངོ་བོ་ཉིད་ནས་མི་འཕྲོད་པ།
མི་འཕྲོད་པའི་དུག {དངས་མ་མ་སྨིན་པ་ལས་བྱུང་བའི་མི་འཕྲོད་པ།
གྱུར་དུག
༼ཤ་ཡི་དུག
[ཤ་ནད།
རིས་དབྱིབས 2 -1 གྱུར་དུག་གི་དབྱེ་བ།
ས་བཅད་དང་པོ། མི་འཕྲོད་པའི་དུག་
དང་པོ་རྒྱུ་དང་རྟགས་དང་གསོ་ཐབས་གསུམ། །
ཞེས་པ་སྟེ། གྱུར་དུག་གསོ་བ་ལ་རྫས་མི་འཕྲོད་པའི་གྱུར་དུག་དང༌། ཤ་དུག་བཅས་གཉིས་ལས་དང་པོ་
རྫས་མི་འཕྲོད་པའི་གྱུར་དུག་གསོ་ཐབས་ལ་རྒྱུ་དང་། རྟགས། གསོ་ཐབས་བཅས་རྣམ་པ་གསུམ་མོ། །
དང་པོ། རྒྱུ།
རྒྱུ་ནི་གཉིས་ཏེ་ངོ་བོ་མི་འཕྲོད་དང་། །དྭངས་མ་མ་ཞུ་ཟུངས་སུ་མ་སྨིན་པའོ། །
ཞེས་པ་སྟེ། མི་འཕྲོད་པའི་དུག་གི་རྒྱུ་ལ་ངོ་བོ་ཉིད་ནས་མི་འཕྲོད་པའི་རྒྱུ་དང་། དྭངས་མ་མ་ཞུ་བ་ཟུངས་སུ་
མ་སྨིན་པའི་རྒྱུ་བཅས་རྣམ་པ་གཉིས་སོ། །



༡ ངོ་བོ་མི་འཕྲོད་པ།
ངོ་བོ་ མི་འཕྲོད་ ཆད་ གསར་ ཞོ་མ་ལངས། །སེར་ ཤ་ ཡུངས་ ཀར་ མར་ ལ་བཟོས་པ་
དང་། །ཁྱིམ་བྱའི་ཤ་འམ་ཞོ་དང་འོ་རློན་དང༌། །ལ་ཕུག་སྒོག་སྐྱ་ཡུངས་ཀར་ལོ་མ་འམ། །
ཉ་དང་སྒོ་ང་འབྲུ་མར་སོ་མ་འམ། །ལ་ཕུག་རྣམས་ཏེ་མི་འཕྲོད་དེ་དག་རྣམས། །སྔ་མ་མ་
ཞུ་ཕྱི་མ་ཟོས་པ་འམ། །བསྲེས་ཏེ་ཟོས་སམ་ལྷན་ཅིག་ཟོས་པ་ཡིས། །མི་འཕྲོད་ནུས་པ་
འཐབ་ནས་ཉེས་པ་འཁྲུགས། །
ཞེས་པ་སྟེ། ངོ་བོ་ཉིད་ཀྱིས་མི་འཕྲོད་པའི་རྒྱུ་ནི། ཆང་གསར་པ་དང་། ཞོ་མ་ལངས་པ། སེར་ཤ་ཡུངས་
ཀར་གྱི་མར་རམ་སྣུམ་ལ་བརྔོས་པ། ཁྱིམ་བྱའི་ཤའམ་སྒོ་ང་དང་། ཞོ་དང་མཉམ་དུ་ཟ་བ། དེ་བཞིན་འོ་རློན་དང་།
ལ་ཕུག འོ་མ་དང་སྒོག་སྐྱ། འོ་མ་དང་ཡུངས་ཀར་ལོ་མ་རྗེན་པ། འོ་མ་དང་ཉ་ཤ ཉ་ཤ་དང་སྒོ་ང་། ཉ་ཤ་དང་
འབྲུ་མར་སོ་མ། ཉ་ཤ་དང་ལ་ཕུག་རྣམས་མི་འཕྲོད་པ་ཡིན་ཏེ་དེ་རྣམས་སྔ་མ་མ་ཞུ་བར་ཕྱི་མ་ཟོས་པའམ་ཕན་ཚུན་
བསྲེས་ཏེ་ཟ་བ། ལྷན་ཅིག་ཏུ་ཟོས་པར་གྱུར་ན་མི་འཕྲོད་པར་ནུས་པ་འཐབ་ནས་ཉེས་པ་རྣམས་འཁྲུགས་པར་
འགྱུར་བ་ཡིན་ནོ། །
༢ དྭངས་མ་མ་ཞུ་བ།
ཡང་ན་ མི་ འཕྲོད་ ཁ་ ཟས་ མ་ ཡིན་ ཀྱང་། །མ་གོམས་ དུས་མིན་ ངོ་ བོ་ འཇུ་དཀའ་
.བས། །མ་ཞུ་དྭངས་སྙིགས་འདྲེས་ཏེ་རྩ་མིག་བྱེར། །ལུས་ཟུངས་བདུན་པོ་རིམ་གྱིས་འགྲིབ་
པར་བྱེད། །
ཅེས་པ་སྟེ། དྭངས་མ་ཟུངས་སུ་མ་སྨིན་པའི་རྒྱུ་ནི་གོང་དུ་བསྟན་པའི་མི་འཕྲོད་པའི་ཁ་ཟས་དེ་རིགས་མ་
ཡིན་ཀྱང་མ་གོམས་པ་སྟེ་སྔར་ཟ་མ་མྱོང་བའི་ཟས་རིགས་ཟ་བ་དང་། དུས་མིན་ཞེས་ཟས་མ་མྱོང་བའི་ཟས་མ་ཡིན་
ནའང་ཟས་ཟ་བའི་དུས་མ་ཡིན་པ་མཚན་མོ་ལྟ་བུར་ཟ་བ། ཡང་ན་ངོ་བོ་ཉིད་ཀྱིས་འཇུ་དཀའ་བ་གྱོང་རླན་སྣུམ་པ་
སོགས་བསྟེན་པས་མ་ཞུ་བར་དྭངས་སྙིགས་འདྲེས་ཏེ་རྩ་མིག་ཀུན་ཏུ་བྱེར་ནས་ལུས་ཟུངས་བདུན་པོ་རྣམས་རིམ་
གྱིས་འགྲིབ་པར་བྱེད་པ་བཅས་ཡིན་ནོ། །
ར



གཉིས་པ། ནད་རྟགས།
༡ སྤྱིའི་རྟགས།
དེ་རྟགས་རྩ་ནི་ཕྲ་ལ་གཏིང་ན་གྲིམས། །ཆུ་མདོག་དམར་རམ་སྨུག་ལ་ཀུ་ཡ་ཆད། །
ཤ་མདོག་སྔོ་ ཀམ་ མིག་འགྲིབ་ མགོ་ བོ་ ན། །སྐབས་སུ་ ལུས་ བརྩེ་བྲང་ རྒྱབ་ རྩིབ་ལོགས་
གཟེར། །སྒྲེག་ཅིང་ཁོང་ཕོ་འཇུ་དཀའ་ཟོས་རྗེས་ན། །ཚིགས་གཞི་ན་ལ་རྐང་བོལ་གསུས་ཤ་
སྦོས། །མི་འཕྲོད་ཟས་ཟོས་འཁྲུ་འམ་སྐྱུག་ཚུལ་སྟོན། །
ཞེས་པ་སྟེ། དེ་རྣམས་ཀྱི་རྟགས་ནི། རྩ་ཕྲ་ལ་གཏིང་ན་གྲིམས་པ་དང་། ཆུ་ཡི་མདོག་དམར་རམ་སྨུག་ལ་
ཀུ་ཡ་ཆད་པ། ཤ་ཡི་མདོག་སྔོ་ལ་སྐམས་ཤིང་མིག་འགྲིབ་པ། མགོ་བོ་ན་བ། སྐབས་སུ་ལུས་བརྩེ་ཞིང་བྲང་དང་།
རྒྱབ། རྩིབ་ལོགས་བཅས་གཟེར་བ། སྒྲེག་པ་སྒྲེག་ཅིང་ཁོང་སྦོ་ལ་ཟས་འཇུ་དཀའ་བ། ཟོས་རྗེས་ན་བ། ཚིགས་
གཞི་རྣམས་ན་ལ་རྐང་བོལ་དང་གསུས་ཤ་བཅས་སྦོས། མི་འཕྲོད་པའི་ཟས་ཟོས་ན་འཁྲུ་བའམ་སྐྱུག་པའི་ཚུལ་སྟོན་
ནོ། །
༢ བྱེ་བྲག་གི་རྟགས།
མདོར་ན་ཕོ་བ་གྲང་ལ་མཆིན་པ་ཚ། །རླུང་ལྡན་སྦོ་སྒྲེག་མགོ་འཁོར་མཁྲིས་པར་
ལྡན། །ཁོང་ཚ་འཁྲུ་དང་ཁྲག་གིས་གཟེར་འཁྱུག་བྱེད། །བད་ཀན་ལུས་ལྕི་མགོ་ན་འཇུ་
དཀའ་འཁྲེན། །ཆུ་སེར་ལྡན་པས་གཡོ་སྐྲངས་ཚིགས་གཞི་ན། །སྣ་ཚོགས་ནད་རྟགས་འབྱུང་
བས་བརྟག་པར་དཀའ། །
ཞེས་པ་སྟེ། མདོར་བསྡུས་ན་མི་འཕྲོད་པའམ་མ་ཞུ་བ་དེ་ཕོ་བ་ལ་གནས་ཚེ་བད་ཀན་ཤས་ཆེ་བས་གྲང་ལ།
མཆིན་པར་གནས་ཚེ་ཁྲག་མཁྲིས་ཤས་ཆེ་བས་ཚ་ཞིང་རླུང་དང་ལྡན་ན་སྦོ་བ། སྒྲིག་པ། མགོ་བོ་འཁོར་བ།
མཁྲིས་པར་ལྡན་ན་ཁོང་ཚ་ཞིང་འཁྲུ་བ། ཁྲག་དང་ལྡན་ན་གཟེར་འཁྱུག་བྱེད་པ། བད་ཀན་ལྡན་ན་ལུས་ལྕི་ཞིང་
མགོ་ན་བ། ཟས་འཇུ་བར་དཀའ་ལ་འཁྲེན་པ། ཆུ་སེར་ལྡན་ན་གཡོ་ཞིང་སྐྲངས་ལ་ཚིགས་གཞི་རྣམས་ན་བ་
སོགས་མདོར་ན་གནས་དང་། ནད་རིགས་ཀྱི་བསྡོངས་ཟླ་བཅས་ཀྱིས་ནད་རྟགས་ཀྱང་མི་འདྲ་བ་སྣ་ཚོགས་འབྱུང་
བའི་ཕྱིར་བརྟག་པ་ཤིན་ཏུ་དཀའ་བ་ཡིན།
70



༣ བརྟག་ཚུལ།
མ་རྟོགས་ལོག་རྟོགས་ཕྱོགས་རྟོགས་མ་ཡིན་པར། །ཕྲ་ཞིབ་སྒོ་ནས་ངོ་བོ་ཉིད་རྟོགས་
ཀྱི། །
ཞེས་པ་སྟེ། མ་རྟོགས་པ་དང་། ཚ་གྲང་སོགས་ནོར་ནས་ལོག་པར་རྟོགས་པ། ཕྱོགས་ཙམ་རྟོགས་པ་
བཅས་མ་ཡིན་པར་རྒྱུ་རྐྱེན་མཚན་ཉིད་སོགས་ཕྲ་ཞིང་ཞིབ་མོའི་སྒོ་ནས་ནད་ཀྱི་ངོ་བོ་ཉིད་མ་འཁྲུལ་བར་ཇི་བཞིན་
རྟོགས་པར་བྱ་དགོས་སོ། །
གསུམ་པ། བཅོས་ཐབས།
བཅོས་ཐབས་གཞི་བཟུང་བསྡུ་བསད་སྦྱར་བས་བཅོས། །
ཞེས་པ་སྟེ། མི་འཕྲོད་པའི་དུག་ནད་གསོ་བའི་ཐབས་ལ་དང་པོ་གཞི་བཟུང་བ་དང་། དེ་ནས་བསྡུ་བ།
བར་དུ་བསད་པ། ཐ་མ་སྦྱང་བ་བཅས་རྣམ་པ་བཞི་ཡི་སྒོ་ནས་བཅོས་པར་བྱ།
༡ གཞི་བཟུང་བ།
དང་པོ་སེ་འབྲུ་བཞི་འམ་ད་ལིས་བཞི། །ཀ་ར་སྦྱར་བ་ནང་ནུབ་ཚུ་ཚན་དབུལ། །
དྲོད་སྐྱེད་བེ་སྣབས་སྦྱོང་ཞིང་བུ་ག་གསོ། །གསོ་བའི་སྨན་ཟས་སྨིན་པར་བྱེད་པ་ཡིན། །
ཞེས་པ་སྟེ། དང་པོ་གཞི་བཟུང་བ་ནི་སེ་འབྲུ་བཞི་པའམ་ད་ལིས་བཞི་པ་གང་རུང་ཀ་ར་དང་སྦྱར་བ་ནང་
ནུབ་ཆུ་ཚན་གྱིས་དབུལ་བས། དེས་དྲོད་སྐྱེད་ཅིང་ཕོ་བའི་བེ་སྣབས་མི་དགོས་པའི་རིགས་ཕྱིར་སྦྱོང་ཞིང་བུ་ག་
འགགས་པ་གསོ་ཐུབ་པས་དེ་ལྟར་གསོ་བའི་སྨན་དང་ཟས་ཀྱིས་སྨིན་པར་བྱེད་པ་ཡིན་ནོ། །
༢ བྱེར་བ་སྡུད་པ།
བསྡུ་བ་འོ་མ་ལན་ཚྭ་སྦྱར་བ་དང་། །སྤོས་དཀར་ཕག་ཁྲག་སྟར་བུ་ཀ་ར་སྦྱར། །སྲིད་
དང་ཐོ་རངས་ ལྟག་སྤྲད་ བྱེར་བ་ སྡུད། །འདུས་ རྟགས་ཁོང་སྙམ་ ལུས་ལྕི་ མཆིལ་ སྣབས་
མང་། །ཁ་ཟས་མི་ལེན་སྟོབས་ཆུང་དེ་དུས་སྦྱང་། །
ཞེས་པ་སྟེ། བསྡུ་བའི་སྨན་དུ་འོ་མ་ལ་ལན་ཚྭ་སྦྱར་བ་དང༌། སྤོས་དཀར། ཕག་ཁྲག་སྟར་བུ་བཅས་ཀ་ར་
སྦྱར་བ་སྲོད་དང་ཐོ་རངས་ལ་ལྟག་པ་སྤྲད་དེ་བཏང་བས་བྱེར་བ་རྣམས་སྡུད་པར་བྱེད་དོ། །དེ་ཡང་འདུས་རྟགས་
སུ་ཁོང་སྙོམ་ཞིང་ལུས་ལྕི་ལ་མཆིལ་སྣབས་མང་བ་དང་། ཁ་ཟས་མི་ལེན་པ། ལུས་སྟོབས་ཆུང་བ་བཅས་འབྱུང་བས་
1



དེ་དུས་ལེགས་པར་སྦྱང་བར་བྱའོ། ། །
༣ རང་སར་བསད་པ།
ནད་སྟོབས་ཆེ་ན་འདུས་ནས་གཉེན་པོས་བསད། །གི་ཝཾ་ཨུཏྤལ་བསིལ་གསུམ་དུག་མོ་
ཉུང་། །ཚ་ལ་ཧོང་ལེན་སྤོས་དཀར་སོ་མ་རཱ། །ཨ་རུ་དོམ་མཁྲིས་བྲག་ཞུན་བོང་ར་སེར། །
ཤུ་དག་དཀར་པོ་ཀ་ར་སྦྱར་བྱས་ལ། །ཚ་བའི་དུས་སུ་བསྐོལ་གྲང་ཆུ་ཡིས་དབུལ། །གཞི་
འཛིན་ གང་ རུང་ ཐོ་ རངས་ ཆུ་ སྐོལ་ དབུལ། ། ཡང་ ན་ གཉེན་ པོ་ ཚད་ གཅོག་ ཁ་ འཛིན་
གསུམ། །ཀ་ར་སྦྱར་བ་གཞི་འཛིན་ལྟག་པ་སྤྲད། །
ཅེས་པ་སྟེ། ནད་སྟོབས་ཆེ་ན་གོང་གི་བསྡུ་སྨན་གྱིས་བསྡུས་པའི་རྗེས་གཉེན་པོ་སྨན་གྱིས་བསད་པར་བྱ་སྟེ།
དེ་ལ་བསད་སྨན་ནི། གི་ཝཾ། ཨུཏྤལ། བསིལ་གསུམ། དུག་མོ་ཉུང་། ཚ་ལ། ཧོང་ལེན། སྤོས་དཀར། སོ་མ་རཱ
ཛ། ཨ་རུ། དོམ་མཁྲིས། བྲག་ཞུན། བོང་ང་སེར་པོ། ཤུ་དག་དཀར་པོ་བཅས་ཀ་ར་སྦྱར་ལ་ཚ་བའི་དུས་སུ་
བསྐོལ་གྲང་གི་ཆུ་ཡིས་དབུལ་ཞིང་གོང་དུ་གཞི་འཛིན་གྱི་སྨན་གང་རུང་ཐོ་རངས་སུ་ཆུ་སྐོལ་གྱིས་དབུལ་བར་བྱའོ། །
ཡང་ན་གཉེན་པོ་བོང་ང་དཀར་པོ། དོམ་མཁྲིས། ཕྱི་ཚན་གསུམ་དང་། ཚད་པ་གཅོག་པར་ཙན་དན། ཏིག་ཏ།
བྲག་ཞུན་གསུམ། ཁ་འཛིན་ཅུ་གང་། གུར་ཀུམ། པི་པི་ལིང་གསུམ་བཅས་ཀ་ར་དང་སྦྱར་བ་གོང་དུ་བསྟན་པའི་
གཞི་འཛིན་གྱི་སྨན་དང་ལྟག་པ་སྤྲད་དེ་བཏང་བར་བྱའོ། །
༤ སྦྱད་བའི་ཐབས། །
དེ་རྗེས་གང་དང་ཉེ་བའི་གནས་ནས་སྦྱང་། །ནད་སྟོབས་ཞི་བའི་རྟོགས་ལྡན་ཁ་ཟས་
གློད། །ཞི་དཀའ་སྡུད་བྱེད་བསྐྱར་ལ་འདུས་ནས་སྦྱང་། །མ་འབྱོངས་ནད་ལྷག་གཉེན་པོས་
བསད་པར་བྱ། །ཉེས་པ་གང་ཆེ་ཟས་སྨན་གཉེན་པོ་སྦྱར། །རྩ་ལ་འགྲམས་ཆེ་ལྟོ་སྦྱོངས་རྩ་
དང་སྦྲེལ། །
ཞེས་པ་སྟེ། དེ་ལྟར་མི་འཕྲོད་པའི་དུག་རྣམས་གཞི་འཛིན་དང་བསྡུ་བསད་བཅས་ཇི་བཞིན་གྲུབ་པའི་རྗེས་
ནད་ཀྱི་བབས་སའི་གནས་དང༌། གང་ཉེའི་ལམ་ནས་ཕྱི་རྒྱུད་དུ་བསྟན་པའི་བཤལ་སྨན་རྣམས་ཀྱིས་སྦྱང་བར་
བྱའོ། །དེ་ལྟར་སྦྱང་ནས་ནད་ཀྱི་སྟོབས་ཞི་བའི་རྟགས་དང་ལྡན་ན་ཁ་ཟས་རྣམས་རིམ་གྱིས་གློད་པར་བྱ། གལ་ཏེ་
ད་དུང་ཞི་བ་དཀའ་ན་གོང་དུ་བསྟན་པའི་སྡུད་བྱེད་རྣམས་བསྐྱར་ལ། འདུས་རྟགས་བྱུང་ན་སྦྱང་། དེ་དག་གིས་
ཀྱང་ནད་འབྱོངས་མ་ཐུབ་ན་ནད་ལྷག་རྣམས་གཉེན་པོས་བསད་པར་བྱ། དེ་ཡང་ཉེས་པ་གང་ཤས་ཆེ་བ་དེ་དང་
དེའི་ཟས་དང་སྨན་གྱི་གཉེན་པོ་སྦྱར། རྩ་ལ་འགྲམས་ཆེ་ན་བཤད་མ་ཐག་པའི་ལྟོ་སྦྱོངས་དང་། རྩ་སྦྱོང་སྦྲེལ་ནས་
72



བཏང་བར་བྱའོ། །
༥ མཇུག་བསྡུ་བ།
མི་འཕྲོད་དྭངས་མ་གནས་སུ་མ་སྨིན་དང་། །སྨུག་པོ་བྱེར་དང་ འགྲམས་འཁྲུགས་
རིམས་རྙིང་རྣམས། །སྦྱོར་དུག་ཆ་མཐུན་གསོ་ཐབས་འཕྲུལ་ཞིང་བཅོས། །
ཞེས་པ་སྟེ། གཞན་ཡང་མི་འཕྲོད་པའི་གྱུར་དུག་དང༌། དྭངས་མ་གནས་སུ་མ་སྨིན་པའི་མ་ཞུ་དུག་ཐབས།
སྨུག་པོ་བྱེར་བ། ཚད་འགྲམས་རྙིང་པ། འཁྲུགས་རྙིང་། རིམས་རྙིང་པ་རྣམས་ཀྱི་ནད་རོ་ལུས་ཟུངས་སུ་ཡུན་རིང་
ཞེན་པའི་ཕྱིར་སྦྱར་དུག་དང་ཆ་མཐུན་པས་གསོ་ཐབས་ཀྱང་ཕན་ཚུན་འཕྲུལ་ཞིང་བཅོས་པར་བྱའོ། །
ས་བཅད་གཉིས་པ། ཤ་དུག
ཤ་ཡི་དུག་ལ་རྒྱུ་རྐྱེན་རིགས་དང་རྟགས། །བཅོས་པའི་ཐབས་དང་རྣམ་པ་ལྔ་ཡིས་
བསྟན། །
ཞེས་པ་སྟེ། ཤ་ཡི་དུག་བཅོས་པ་ལ་ཤ་ཡི་དུག་གི་རྒྱུ་དང་། རྐྱེན། རིགས། རྟགས། བཅོས་པའི་ཐབས་
དང་རྣམ་པ་ལྔའོ། །
དང་པོ། རྒྱུ།
དེ་རྒྱུ་ཤ་རློན་བེམ་དང་ཡུལ་ཕྱོགས་ཀྱི། །ས་ལ་དུག་ཡོད་རླངས་པ་ཕོག་པ་ཡིན། །
ཞེས་པ་སྟེ། ཤ་དུག་གི་རྒྱུ་ནི་ཤ་རློན་ས་ལ་བེམ་པའམ་བམ་པ་དང་། ཡུལ་ཕྱོགས་ཀྱི་ས་ལ་རང་བཞིན་གྱི་
དུག་ཡོད་པའི་རླངས་པ་ཕོག་པ་བཅས་ཡིན་ནོ། །
གཉིས་པ། རྐྱེན། །
དེ་རྐྱེན་ས་རླན་སྟེང་དུ་བཞག་པ་དང་། །བཅོས་པའི་དྲོན་མོ་རླངས་པ་བསུབས་པ་
དང་། །དཀར་སྐྱུར་དབྱེ་དང་ཉི་ཞུར་ཕོག་པ་དང་། །འབྲུ་དང་རྩམ་པ་སྔོ་གསེབ་ལས་པ་
73



དང་། །བེ་ལོག་ཤན་པའི་ཁྲག་གིས་ཕོག་པའི་རྐྱེན། །ཞག་བདུན་འདས་ནས་དུག་ཏུ་འགྱུར་
བ་ཡིན། །
ཞེས་པ་སྟེ། རྒྱུ་ལས་སྐྱེད་པར་བྱེད་པའི་རྐྱེན་ནི། ཤ་རློན་དེ་ས་རློན་པའི་སྟེང་དུ་བཞག་པ་དང་། བཙོས་
པའི་དྲོན་མོ་རླངས་པ་བསུབས་ནས་བམ་པ་དང་། ཡང་ན་ཤ་ལ་འོ་མ་དང་། ཞོ་སོགས་དཀར་དང་། ཆང་སོགས་
སྐྱུར་གྱི་རིགས། དབྲེ་སྟེ་བུད་མེད་ཀྱི་མངལ་ཁྲག་དང་། སྲེ་མོང་གི་གཅིན། ཉི་ཞུར་ཏེ་ཁུང་སོགས་ཀྱི་ནང་ནས་ཉི་
འོད་ཤུར་ཤུར་པོ་བཅས་ཕོག་པ། འབྲུ་དང་། རྩམ་པ། སྔོ་སོགས་ཀྱི་གསེབ་ཏུ་ཡུན་དུ་ལས་པ། བེ་ལོག་ཤ་ཞེས་
བེའུ་ཁོང་དུ་ཡོད་པའི་མ་ཤི་ནས་རོའི་ཁོང་དུ་བེའུ་ཞག་ལྔ་དྲུག་ལུས་པའི་ཤ ཤན་པའི་ཁྲག་སྟེ་དབྱར་དགུན་གྱི་ཉི་མ་
ལྡོག་པའི་སྐབས་ཤན་པའི་ལག་པར་རྨ་བྱུང་བའི་ཁྲག་གིས་ཕོག་པ་བཅས་ཀྱི་རྐྱེན་བྱས་ཏེ་ཞག་བདུན་འདས་ནས་ཤ་
དུག་ཏུ་འགྱུར་བ་ཡིན་ནོ། །
གསུམ་པ། རིགས།
དེ་རིགས་ཤ་དུག་ཤ་ནད་གཉིས་སུ་བཤད། །
ཅེས་པ་སྟེ་ཤ་ཡི་དུག་དེ་རིགས་ཀྱིས་དབྱེ་ན་ཤ་དུག་དང་། ཤ་ནད་ཅེས་རྣམ་པ་གཉིས་སུ་ཡོད་དོ། །
བཞི་པ། ནད་རྟགས།
རྟགས་ལ་སྤྱི་དང་བྱེ་བྲག་རྣམ་པ་གཉིས། །
ཞེས་པ་སྟེ། ཤ་དུག་གི་རྟགས་ལ་སྤྱི་ཡི་རྟགས་དང༌། བྱེ་བྲག་ཁྱད་པར་གྱི་རྟགས་དང་རྣམ་པ་གཉིས་སོ། །
༡ སྤྱིའི་རྟགས།
སྤྱི་རྟགས་མིག་ མི་གསལ་ ལ་ འབྲས་བུ་ལྡལ། །ཕོ་ བ་ སྦོ་འགྱུང་ གླང་ཐབས་ན་བ་
དང་། །མིད་ པ་ སྟེབ་ ལ་ སྐད་འཛེར་ ཤེས་པ་ཟི། །མགོ་བོ་འཁོར་ ལ་ རྐང་ པ་ གཏད་ མི་
ཚུགས། །
ཞེས་པ་སྟེ། སྤྱི་ཡི་རྟགས་སུ་མིག་མི་གསལ་ཞིང་འབྲས་བུ་ལྔལ་བ་སྟེ་རྒྱལ་མོ་ཆེ་རུ་སོང་བ། ཕོ་བ་སྦོ་ཞིང་
འབྱུང་བ། གླང་ཐབས་ན་བ། མིད་པ་ལྟེབ་ཆག་རྒྱབ་ནས་འགགས་ལ་སྐད་འཛེར་བ། ཤེས་པ་ཟིབ། མགོ་བོ་
འཁོར་ནས་རྐང་པ་སར་གཏད་པར་མི་ཚུགས་པར་གོམ་པ་འཁྱོར་བ་བཅས་སོ། །
74



༢ བྱེ་བྲག་གི་རྟགས།
བྱེ་བྲག་གི་རྟགས་ལ་ཤ་ནད་དང་། ཤ་དུག་གཉིས་སོ། །
（༡) ཤ་ནད་ཀྱི་རྟགས།
བྱེ་བྲག་ ཤ་ ནད་ མགོ་ དང་ ཚིགས་ གཞི་ ན། ། གཙོ་ཆེར་ འཁྲུ་སྐྱུག་ སྲོག་ ལ་ ཉེས་ པ་
ཆུང་། །
ཞེས་པ་སྟེ། བྱེ་བྲག་གི་རྟགས་ལས་ཤ་ནད་ཀྱི་རྟགས་ནི། མགོ་དང་ཚིགས་གཞི་རྣམས་ན། གཙོ་ཆེ་བར་
འཁྲུ་སྐྱུག་བྱེད་པ་དང་མཐར་སྲོག་ལ་ཉེས་པ་ཆུང་བའོ། །
(༢) ཤ་དུག་གི་རྟགས།
ཤ་དུག་ གྲེ་ བ་ འགགས་ ལ་ སྐད་ མི་ ཐོན། །ཟས་སྐོམ་ མི་ ཐར་ ཤེད་བྲལ་ མིག་ མི་
མཐོང་། །དེ་ནི་མོད་དུ་སྲོག་འཕྲོག་གསོ་བ་སྒྲིམ། །
ཞེས་པ་སྟེ། ཤ་དུག་གི་རྟགས་ནི་གྲེ་བ་འགགས་ལ་སྐད་ཤུགས་ཆེན་པོ་མི་ཐོན་ཞིང་ཟས་དང་སྐོམ་མི་ཐར་ལ་
ལུས་ཤེད་དང་བྲལ། མིག་གིས་མི་མཐོང་། དེ་ལྟ་བུའི་ནད་དེ་ནི་མོད་དུ་སྟེ་དེ་མ་ཐག་ཏུ་སྲོག་འཕྲོག་པར་འགྱུར་
བས་གསོ་བ་ལ་སྒྲིམ་དགོས་སོ། །
（༣) འཆི་བའི་རྟགས།
ཟུག་མེད་སྨྱུག་ཅིང་རྩ་ལ་ནད་མ་བབས། །འཆི་བདག་ཁར་ཚུད་ཅིས་ཀྱང་ལྷོགས་མི་
འགྱུར། །
ཞེས་པ་སྟེ། དེ་ཡང་ནད་ཟུག་མེད་པར་སྐྱུག་ཅིང་རྩ་ལ་ནད་མ་བབས་ཏེ་བལྟ་རྩ་ནད་མེད་དུ་གནས་པ་
བཅས་ནི་འཆི་བདག་གཤིན་རྗེའི་ཁར་ཚུད་པ་ཡིན་པས་ཐབས་གང་དང་ཅི་བྱས་ཀྱང་ཚུར་ལྷོགས་ཏེ་ཚུར་སློགས་
པའམ་བཏང་བར་མི་འགྱུར་བ་འཆི་བར་ངེས་པ་ཡིན་ནོ། །
ལྔ་པ། བཅོས་ཐབས།
བཅོས་པའི་ ཐབས་ལ་དང་པོ ་ མ་ ཞུའི་དུས། །བར་དུ་དུག་རྒྱས་ཐ་མར་ བླ་གཉན་
བསལ། །
ཞེས་པ་སྟེ། བཅོས་པའི་ཐབས་ལ། དང་པོ་མ་ཞུའི་དུས་སུ་བཅོས་པ། བར་དུ་རྒྱས་པའི་དུས་སུ་བཅོས་པ།
ཐ་མར་བླ་གཉན་གྱི་ནད་བསལ་བ། མཇུག་ཏུ་ཟས་སྤྱོད་ཀྱི་སྤང་བླང་བསྟན་པ་བཅས་བཞིའོ། །
15



༡ དང་པོ་མ་ཞུ་བའི་དུས།
མ་ཞུའི་དུས་སུ་བསྡུས་ལ་སྦྱང་རྗེས་བསད། །མ་བསྡུས་ཞུ་ནས་རྩ་དོན་ལ་འབྲོས་
ཕྱིར། །སེ་ སྐྱེར་ བར་ ཤུན་ ལུག་ རུ་ ཡུངས་ ཀར་དང་། །གསོན་ ཁྲག་སྦྱར་བཏང་ རྩ་རུ་མི་
འབྲོས་འཛིན། །དེ་རྗེས་ མགྱོགས་པོའི་རྟ་ལ་དཔའ་བོ་ སྐྱོན། །རྣོན་པོ་ བསྐུར་ བ་ སྣ་ཁྲིད་
བཅས་པས་སྦྱང་། །དེ་ལྟར་མ་ཡིན་མི་ཕིགས་གྱེན་དུ་ལྡོག །འོག་ནས་བསུ་ཞིང་སྐེ་ལ་རྡོ་
གྲང་བདུག །སྦྱངས་རྗེས་ནད་ལྷག་འོག་གི་ཕྱེ་མས་བསད། །
ཅེས་པ་སྟེ། དང་པོ་མ་ཞུའི་དུས་སུ་བཅོས་པ་ལ། ཐོག་མར་བསྡུ། བར་དུ་སྦྱངས། ཐ་མ་སྦྱངས་རྗེས་ནད་
རོ་བསད་པ་བཅས་གསུམ་མོ། །ཤ་དུག་དེ་ཕོག་མ་ཐག་ཏུ་བསྡུ་བར་བྱ་སྟེ། གལ་སྲིད་མ་བསྡུས་ན་ཞུ་ནས་རྩ་དང་
དོན་ལ་འབྲོས་པའི་ཕྱིར་ཐོག་མར་སེ་རྒོད་དང་སྐྱེར་པའི་བར་ཐུན། ལུག་རུ་སྨུག་པོ། ཡུངས་ཀར་བཅས་གླིང་
དམར་པོའི་གསོན་ཁྲག་དང་སྦྱར་ལ་བཏང་བས་དུག་དེ་རྩེ་རུ་མི་འབྲོས་པར་འཛིན་པར་བྱེད་དོ། །བསྡུ་བའི་རྗེས་
སྦྱངས་པར་བྱ་བ་ནི། མགྱོགས་པོའི་རྟ་ཞེས་དུར་བྱིད་དུས་སུ་བརྐོས་པ་ལ། དཔའ་བོ་ཚོས་དང་ཧོང་ལེན་བསྐྱོན།
རྣོན་པོ་རྒྱ་ཚྭ་བསྐུར། སྣ་ཁྲིད་འགྲོན་བུ་དང་། གླ་རྩི་བཅས་སྦྱར་བས་སྦྱང་བར་བྱ། དེ་ལྟར་བསྡུ་སྦྱངས་ཀྱི་ལག་
ལེན་འདི་མ་ཡིན་པར་སྦྱོང་སྨན་དང་། སྦྱང་ལུགས་གཞན་གྱིས་མི་ཕིགས་པར་གྱེན་དུ་ལྡོག་པར་འགྱུར་བས་གལ་ཏེ་
གྱེན་དུ་ལྡོག་ན་ཕྱི་རྒྱུད་དུ་བསྟན་པའི་ནི་རུ་ཧས་བསུ་ཞིང་སྐེ་ལ་རྡོ་གྲང་མོས་བདུག་པར་བྱའོ། །དེ་ལྟར་ལེགས་པར་
སྦྱངས་བའི་རྗེས་ནད་ཀྱི་ལྷག་མ་འོག་ཏུ་འབྱུང་བའི་ཕྱེ་མ་གང་ལ་གང་འཕྲོད་ཀྱིས་ནད་ཀྱི་ལྷག་མ་རྣམས་བསད་པར་
བྱའོ། །
༢ བར་དུ་རྒྱས་པའི་དུས།
བར་དུ་དུག་རྒྱས་འཕྲང་བསལ་དུག་རླངས་བསད། །
ཅེས་པ་སྟེ། བར་དུ་དུག་དེ་ཉིད་རྒྱས་ནས་བཅོས་པ་ལ། གྲེ་བ་འགགས་པའི་འཕྲང་བསལ་བ་དང་། དུག་
རླངས་བསད་པ་བཅས་རྣམ་པ་གཉིས་སོ། །
(༡) འཕྲང་སེལ་བ།
དང་པོ་གྲེ་ བ་འགགས་པའི་ འཕྲང་ བསལ་བ། །ཉུང་ གཞི་རྩ་བ་ཆུར་སྤངས་ ཁ་ རུ་
གཏིག །ཡང་ན་བཙོད་ཁུར་ཅུ་གང་ཚ་ལ་དུལ། །ཤིང་ མངར་ཞིབ་བཏགས་བཏབ་ལ་ གྲེ་
བར་གཏིག །ཡང་ན་མཚེ་སྐྱོང་ཁྲུ་གང་འོག་གི་ས། །ཆུ་བསིངས་ཁུ་བར་ཅུ་གང་སྤང་རྒྱན་
དཀར། །སྟར་བུ་ཤིང་མངར་བཏབ་ལ་གྲེ་བར་གཏིག །ཡང་ན་ཅུ་གང་སྤང་རྒྱན་བོང་ད་
76



དཀར། །ཚ་ལ་དུལ་མ་ཨ་རུ་ཆུ་སྦྱར་གཏིག །གྲེ་བ་མ་སྐམས་ཡང་ཡང་བསྟེན་པར་བྱ། །སྐྱེ་
ལ་ཆུ་བདུག་སྐེ་རྩ་སྐྱོར་གོང་གཏར། །
ཞེས་པ་སྟེ། དང་པོ་གྲེ་བ་འགགས་པའི་འཕྲང་བསལ་བ་ནི། ཉུང་གཞི་རྩ་བ་ཆུར་སྦྱངས་པ་ཁ་རུ་གཏིག་
ཡང་ན་བཙོད་ཁུར་ཅུ་གང་དང་། ཚ་ལ་འདུལ་མ། ཤིང་མངར་བཅས་ཞིབ་པར་བཏགས་པ་བཏབ་ལ་གྲེ་བར་
གཏིག ཡང་ན་མཚེ་སྐྱོང་གི་ཁྲུ་གང་འོག་ས་ཆུ་གཙང་གིས་བསིངས་པའི་ཁུ་བར་ཅུ་གང༌། སྤང་རྒྱན་དཀར་པོ།
སྟར་བུ། ཤིང་མངར་བཅས་བཏབ་ལ་གྲེ་བར་གཏིག་གོ །ཡང་ན་ཅུ་གང་། སྤང་རྒྱན། བོང་ང་དཀར་པོ། ཚ་
ལ་འདུལ་མ། ཨ་རུ་བཅས་ཆུ་དང་སྦྱར་ལ་གྲེ་བར་གཏིག མདོར་ན་གོང་སྨན་དེ་རྣམས་གང་རུང་གྲེ་བ་མ་སྐམས་
པར་ཡང་ནས་ཡང་དུ་བསྟེན་པར་བྱ། སྐེ་ལ་ཆུ་གྲོད་ཀྱིས་བདུག་ཅིང་སྐེ་རྩ་ཐོང་རྩ་དང༌། སྐྱོར་གོང་གཉིས་གཏོར་
（༢)དུག་རླངས་སེལ་བ།
གསོད་སྨན་གི་ཝཾ་དོམ་མཁྲིས་ཨ་རུ་ར། །ཡང་སྐྱེར་བོང་ང་སེར་པོ་བྲག་ཞུན་དང་། །
བྱེའུ་ལ་ ཕུག་ ཞིབ་བཏགས་ཆུར་སྦངས་ པ། །དུག་ རླངས་ཚ་བ་འཇོམས་ པའི་ མཆོག་ ཏུ་
བཤད། །དེ་སྐྱེས་ཁཎྜ་སོ་མ་ར་ཛ་དང་། །གི་ཝཾ་བོང་ང་དཀར་པོ་བཏབ་ལ་བཏང་། །ཡང་
ན་བ་ལྕི་ས་ལ་མ་ལྷུང་བ། །བ་ཆུས་སྦྱངས་ཁུ་རེ་རལ་བོང་ང་དཀར། །ལྕགས་ཕྱེ་བྱེ་འུ་ལ་
ཕུག་ཆ་མཉམ་གདབ། །ཉིས་འགྱུར་ཆུས་སྦངས་དང་པོའི་ཚད་དུ་བསྡུ། །གླ་རྩི་ཁ་ཚར་
བཏབ་ལ་བཏང་བར་བྱ། །ཡང་ན་རྦ་བུའི་ཤ་དང་ཕྱ་ཚན་གསུམ། །རེ་རལ་གླ་རྩི་འོམ་བུ་
བོང་ང་ཅད། །གི་ཝཾ་བཟང་དྲུག་བྲག་ཞུན་ཨ་རུ་ར། །ཞིབ་བཏགས་ཆུར་སྦང་ ཡང་ཡང་
བསྟེན་པར་བྱ། །ཡང་ན་ཉུང་མ་ཨ་རུའི་ཁཎྜ་ལ། །རྒྱ་ཚྭ་གླ་རྩི་བོང་ང་ཁ་ཚར་བཏབ། །
རིལ་བུ་ལོ་བརྒྱུད་དྲི་ཆུར་སྦྱངས་ལ་བཏང་། །བཅོད་དང་རྟ་སྦངས་སིངས་པོས་བྲན་པའི་
ཁུར། །མེ་སྤྲིན་བཟང་པོ་སྒྱུར་བ་གཉེན་པོ་ཡིན། །ཀུན་ལ་ཚ་བ་ཆེ་ན་ག་བུར་དང་། །ཙན་
དན་གི་ཝཾ་སྦྱར་བཏང་གང་བབས་གཏར། །གྲང་བ་རྒྱུས་ན་རྒྱུ་ཚྭ་ད་ལིས་དང་། །སྟག་ཤ་
བསྣན་ཏེ་སྦོ་འཁྲོག་དུགས་ཀྱིས་བསྲོ། །བརྒྱ་སྟོང་སྔགས་ཀྱིས་ངར་གདགས་སྨན་ནུས་སྐྱེད། །
འཐུང་བ་མ་ཤེས་ཁྱེམ་བུས་ཡང་ཡང་གཏིག །ཅིས་ཀྱང་གྲེ་བར་མ་ཐར་སྦུབས་ཐུར་གྱིས། །
ཕོ་སྟོད་ཕུག་ནས་ སྒང་ ཕུག་བླུག་སྟེ་ བཏང་། །འདི་དུས་ བཀྲུ་ སྨན་ མི་བཏང་དུག་དང་
མཚུངས། །
ཞེས་པ་སྟེ། དུག་གི་རླངས་པ་བསད་པ་ལ་གསོད་སྨན་དུ་གི་ཝཾ། དོམ་མཁྲིས། ཨ་རུ་ར། ཡུང་བ། སྐྱེར་
པའི་བར་ན། བོང་ང་སེར་པོ། བྲག་ཞུན། བྱེའུ་ལ་ཕུག་བཅས་ཞིབ་པར་བཏགས་པ་ཆུར་སྦངས་ནས་བཏང་



བས་དུག་གི་རླངས་དང་ཚ་བ་བཅས་འཇོམས་པའི་མཆོག་དམ་པར་བཤད་དོ། །དེའི་སྟེང་དུ་བེ་སྐྱེས་རེ་རལ་གྱི་
ཁཎྜ་དང༌། སོ་མ་རཱ་ཛ། གི་ཝཾ། བོང་ང་དཀར་པོ་བཅས་བཏབ་ལ་བཏང་བར་བྱའོ། །ཡང་ན་བ་ཡི་ལྕི་བ་ས་ལ་མ་
ལྷུང་བར་སྣོད་དུ་བཟེད་པ་དེ་བ་ཆུས་སྦྱངས་པའི་ཁུ་བ་ལ་རེ་རལ་དང༌། བོང་ང་དཀར་པོ། ལྕགས་ཕྱེ། བྱེའུ་ལ་
ཕུག་རྣམས་ཆ་མཉམ་ལ་གདབ་པ་དེ་ཉིད་ཀྱི་ཉིས་འགྱུར་གྱི་ཆུས་སྦངས་ལ་དང་པོའི་ཚད་དེ་ཐོག་མའི་བ་ཆུའི་མང་
ཉུང་གི་ཚད་བར་བསྡུ་ཞིང་དེ་ལ་གླ་རྩི་ཁ་ཚར་དུ་བཏབ་ལ་བཏང་བར་བྱའོ། །ཡང་ན་རྦ་བྱེའི་ཤ་དང༌། ཕྱ་ཚན་
གསུམ། རེ་རལ། གླ་རྩི། འོམ་བུ། བོང་ང་དཀར་པོརྩད། གི་ཝཾ། ཅུ་གང་། གུར་ཀུམ། སུག་སྨེལ། ཛཱ་ཏི།
ལི་ཤི ཀ་ཀོ་ལ་སྟེ་བཟང་དྲུག་དང་། བྲག་ཞུན། ཨ་རུ་ར་རྣམས་ཞིབ་ཏུ་བཏགས་ལ་ཆུར་སྦངས་པ་ཡང་ཡང་བསྟེན་
པར་བྱ། ཡང་ན་ཆར་ཉུང་དང༌། ཨ་རུའི་ཁཎྜ་ལ། རྒྱ་ཚྭ། གླ་རྩི། བོང་ང་དཀར་པོ་རྣམས་ཁ་ཚར་བཏབ་པ་རིལ་
བུ་ལོ་བརྒྱད་དྲི་ཆུར་སྦྱངས་ལ་བཏང་། ཡང་ན་བཙོད་དང་། རྟ་སྦྱངས་སིངས་པོས་བྲན་པའི་ཁུ་བ་ལ་མེ་སྤྲིན་ཏེ་
དུད་པ་རལ་པ་བཟང་པོ་སྦྱར་བ་བཏང་བ་ནི་གཉེན་པོ་ཡིན་ནོ། །དེ་དག་ཀུན་ལ་ཚ་བ་ཆེ་ན་ག་བུར་དང་། ཙན་
དན་དཀར་པོ། གི་ཝཾབཅས་སྦྱར་བ་བཏང་ཞིང་སྟོད་སྨད་དོན་སྣོད་སོགས་གང་ལ་བབས་ན་དེ་དང་དེའི་རྩར་
གཏར་བར་བྱའོ། །གྲང་བ་རྒྱས་ཏེ་སྦོ་འཁྲོག་བྱས་ན། རྒྱ་ཚྭ་དང་། ད་ལིས། སྔོ་སྟག་ཤ་རྣམས་གོང་དུ་བསྟན་པའི་
སྨན་སྦྱོར་རྣམས་ལ་བསྣན་ཏེ་བཏང་བ་དང་། སྦོ་འཁྲོག་བྱེད་པར་ཚྭ་སོགས་ཀྱི་དུགས་ཀྱིས་བསྲོ་བར་བྱ། དེ་ལྟར་
དུག་རླངས་བསད་པའི་སྨན་སྦྱོར་དེ་རྣམས་ལ་གོང་དུ་སྦྱར་དུག་སྐབས་ཀྱི་སྔགས་རིང་ཐུང་རྣམས་ཚར་བརྒྱ་དང་སྟོང་
གང་རུང་བཟླས་ནས་ངར་གདགས་སྨན་གྱི་ནུས་པ་སྐྱེད་པར་བྱའོ། །གལ་ཏེ་ནད་པས་སྨན་འཐུང་མ་ཤེས་པའམ་
འཐུང་མ་ཐུབ་ན་ཁྱེམ་བུ་ཏེ་ཐུར་མས་ཡང་ནས་ཡང་དུ་ཁ་དང་མིད་པར་སྨན་གཏིག་པར་བྱ། སྨན་རྣམས་ཅི་བྱས་
ཀྱང་ནད་པའི་མིད་པ་འགགས་ནས་ཕོ་བའི་ནང་མར་མ་ཐར་ན་ཇི་སྐད་བཤད་པའི་སྦུབས་ཐུར་གྱིས་ཕོ་བའི་སྟོད་
ལྷན་གསང་དུ་ཐོག་མར་མེ་བཙའ་གཅིག་གདབ། དེ་རྗེས་རྩ་ལ་བྱོལ་ནས་མཆིན་པར་མ་ཐུག་པར་ཕུག་ནས་སྨན་
རྣམས་ཞིབ་པར་བཏགས་པའི་བསྡུས་ཐང་རྩེ་འཇམ་གྲོད་པུའམ་ལྒང་ཕུག་གང་རུང་ལ་བླུག་སྟེ་བཏང་བར་བྱའོ། །
སྐབས་འདི་དུས་སུ་བཀྲུ་སྨན་མི་བཏང་སྟེ་བཏང་ན་དུག་དང་མཚུངས་པས་བསད་སྨན་རྣམས་བཏང་བར་བྱའོ། །
༣ བླ་གཉན་ཐོར་བུ།
ཐ་མ་བླ་གཉན་ཐོར་བུ་བསལ་བ་ནི། །རྒྱུན་འགགས་ཨུག་ཆོས་སོ་མ་རཱ་ཛ་བཏང་། །
འདྲེན་བྱ་ཆུ་འགགས་བོང་རྨིག་སྦྱོར་བ་བྱ། །མིག་ཚ་འགྲིབ་ན་ག་བུར་སྐྱེར་པ་བྱུག །ཆུ་
དུགས་གཏར་ ག་ ལྕགས་ ཁུ་འཇམ་ བཤལ་ ཤིས། །ཤ་ ལྤགས་ སྦྱིད་ ན་ སྤྱང་ རྒྱུན་དཀར་པོ་
དང་། །ཅུ་གང་གུར་ཀུམ་བཏང་བས་སེལ་བར་བྱེད། །ཕོ་བ་སྒངས་ན་ད་ལིས་གསུམ་པ་
བཏང་། །གློ་ མང་ འགོག་དཀའ་རུ་རྟ་ སྤང་རྒྱན་དཀར། ། སྟར་བུ་ཚ་ ལ་ ལོ་ བརྒྱུད་ཆུར་
78



སྦྱངས་བཏང་། །
ཞེས་པ་སྟེ། ཐ་མ་བླ་གཉན་ཐོར་བུའི་ནད་རིགས་ཁག་བསལ་བ་ནི། དྲི་ཆེན་གྱི་རྒྱུན་འགགས་ན། ཨུག་
ཆོས་དང་། སོ་མ་རཱ་ཛ་བཏང་ནས་ཕྱི་རྒྱུད་ནི་རུ་ཧའི་ལེའུར་བཤད་པའི་མས་འདྲེན་བྱ། དྲི་ཆུ་འགགས་ན་བོང་
རྨིག་དང་། ཆུ་སྦུར། ཉི་དགའ། སོ་བྱའི་སྐྱོ་ཐལ། སིངས་པོ་བྲོ་ཙམ་སྟེ་ཆང་ཆུ་བསྲེས་པ་བྲོ་བ་ཡོད་ཙམ་ལ་སྦྱར་ཏེ་
བཏང་བར་བྱ། མིག་ཚ་ཞིང་འགྲིབས་ན་ག་བུར་དང་། སྐྱེར་པའི་ཁཎྜའི་བྱུག་པ་དང་ཆུ་གྲོད་ཀྱི་ཆུ་དུགས་བྱ།
མཆིན་རྩེ་རུ་ཐུང་དང་གསེར་མདུང་དངུལ་མདུང་གང་རུང་ལ་གཏར་ག་བྱ་བ། ལྕགས་ཀྱི་ཁུ་བ་དང་། དོང་ག་
གཉིས་ཀྱི་འཇམ་བཤལ་བྱ་བ་བཅས་ཤིས་སོ། །ཤ་ལྤགས་སྒྲིད་ན་སྤང་རྒྱན་དཀར་པོ་དང་། ཅུ་གང་། གུར་གུམ་
བཅས་བཏང་བས་སེལ་བར་བྱེད་དོ། །ཕོ་བ་སྒངས་ན། ད་ལིས། རྒྱ་ཚྭ། སྟག་ཤ་བཅས་ད་ལིས་གསུམ་པ་བཏང་།
གློ་མང་ཞིང་འགོག་པར་དཀའ་ན་རུ་རྟ་དང་། སྤང་རྒྱན་དཀར་པོ། སྟར་བུ། ཚ་ལ་རྣམས་ལོ་བརྒྱད་དྲི་ཆུ་ལ་
སྦྱངས་ནས་བཏང་བར་བྱའོ། །
༤ ཟས་སྤྱོད་ཀྱི་སྤང་བླང་།
ཁ་ཟས་ཕྱེ་ཐུག་འབྲས་དང་ཡོས་ཐུག་དང་། །བསྐོལ་གྲང་བ་ཚྭ་མེད་པའི་ཆུ་བསིལ་
བསྟེན། །དཀར་དང་མངར་བག་ཤ་དང་རུལ་སྐྱུར་སྤང་། །གྲང་ཤས་ཆེ་ན་གསར་འཇམ་
སྒོག་ཆབ་བཏང་། །སྤྱོད་ལམ་དྲག་ཤུལ་དུ་བ་ས་རླན་དང་། །སྐུད་ཆེན་སྨྲ་དང་མྱ་ངན་
སེམས་ལས་སྤང་། །
ཞེས་པ་སྟེ། ཟས་སྤྱོད་ཀྱི་སྤང་བླང་ལས་དང་པོ་ཁ་ཟས་ཕྱེ་ཐུག་དང་། འབྲས་ཐུག ཡོས་ཐུག ཆུ་བསྐོལ་
གྲང་། བ་ཚ་མེད་པའི་ཆུ་བསིལ་བཅས་གང་རུང་བཏང་ཞིང་དཀར་གྱི་རིགས་དང་། མངར་བག་ཅན། ཤོ་རུལ་
སྐྱུར་བཅས་སྤང་བར་བྱའོ། །དེ་ཡང་གྲང་ཤས་ཆེ་ན་ཆང་གསར་འཇམ་དང་། སྒོག་སྐྱའི་ཆབ་མིག་བཅས་བཏང་
བར་བྱའོ། །སྤྱོད་ལམ་དྲག་ཤུལ་དང་། དུ་བ། ས་རླན། སྐད་ཆེན་པོ་སྨྲ་བ། མྱ་ངན། སེམས་ལས་བཅས་སྤང་
བར་བྱའོ། །
ས་བཅད་གསུམ་པ། ཆང་དུག་
ཆང་དུག་ཅེས་པ་ནི་ཆང་རག་གི་རིགས་འཐུང་བ་མ་ཞུ་བས་ཕོ་མཆིན་སོགས་སུ་ཆང་དུག་ཕོག་ཏེ་བསྐྱེད་པའི་
ནད་ཅིག་ཡིན།
79



༡ རྒྱུ་བཤད་པ།
ཉམས་ཡིག་བརྒྱ་རྩ་ལས། ཆང་ ནད་བཅོས་པའི་ཡིག་ཆུང་ བཤད། །དེ་ལ་ རྟགས་ དང་
བཅོས་ཐབས་གཉིས། །ཆང་ནི་དུག་དང་འདྲ་བས་ན། །དུག་ནི་རྣོ་སོགས་ཡོན་ཏན་གྱིས། །
ནུས་པ་ཤིན་ཏུ་ཆེ་བས་ན། །དུས་ཞགས་ལ་ནི་ཁྲོས་མ་ཡིན། །དྭངས་མ་ཁྲག་དང་སེམས་
རྒྱུད་བསད། །རྩ་སྦུབ་བཀག་པ་ལས་བྱུང་བ། །ཉོས་དང་རྒྱལ་དང་ཀུན་སོང་ནད། །ཞེས་
གསུངས།
༢ རིགས་ཀྱི་དབྱེ་བ།
ཉམས་ཡིག་བརྒྱ་རྩ་ལས། རླུང་དང་མཁྲིས་པ་བད་ཀན་འདུས། །ཆང་ནད་རྣམ་པ་བཞི་རུ་འབྱུང་། །ཀུན་
དང་ཀུན་ལས་བསྐྱེད་མོད་ཀྱིས། །ཤས་ཆེ་བ་ལ་མིང་དུ་བཏགས། །ཞེས་གསུངས་སོ། །
(༡)ཆང་དུག་རླུང་གྱུར་གྱི་རྟགས།
ཉམས་ཡིག་བརྒྱ་རྩ་ལས། ཁྱད་པར་རླུང་གྱུར་མགོ་བོ་ན། །དབུགས་མི་བདེ་ཞིང་ཀླད་རྣམས་འདར། །རྨི་
ལ་འཕྱོང་དང་འཕུར་བ་དང༌། །གཤིན་རྗེ་དག་དང་བསྟན་མ་རྨི། །
(༢)ཆང་དུག་མཁྲིས་གྱུར་གྱི་རྟགས།
ཉམས་ཡིག་བརྒྱ་རྩ་ལས། མཁྲིས་པ་ལུས་ཚ་སྐད་འགགས་དང་། །རྨོངས་པ་ཚད་འཁྲུ་སྐོམ་མགོ་འཁོར། །
ཆུ་མདོག་ལྗང་དང་སེར་བ་དང་། །མིག་དང་མཁུར་ཚོས་དམར་བ་འབྱུང༌། །
(༣) ཆང་དུག་བད་གྱུར་གྱི་རྟགས། །
ཉམས་ཡིག་བརྒྱ་རྩ་ལས། བད་ཀན་གྱིས་སྐུགས་ཀླད་ནད་འདར། །གཉིད་ཚ་གྲང་འདར་ཡན་ལག་ལྕི། །
(༤)ཆང་དུག་འདུས་གྱུར་གྱི་རྟགས།
ཉམས་ཡིག་བརྒྱ་རྩ་ལས། ཀུན་སྐྱེས་མཚན་ཉིད་དང་ལྡན། །ར་རོ་གསུམ་པར་གྱུར་པ་ན། །འདི་ན་ཁ་ན་
མ་ཐོ་བའི་གནས། །འདི་ནི་ཚུལ་ཁྲིམས་འཆལ་བའི་གནས། །འདི་ནི་ངན་འགྲོར་འགྲོ་བའི་ལམ། །མང་པོ་སྟོན་
པར་བྱེད་པ་ཡིན། །ཆོས་དང་ཆོས་མིན་བདེ་དང་སྡུག ། དོན་དང་དོན་མིན་ཕན་དང་གནོད། །གང་ལ་ཆགས་
པ་མི་ཤེས་པས། །མཁས་པ་དེ་ལ་ཇི་ལྟར་ཞེན། །
༣ སྤྱིའི་བཅོས་ཐབས། །
ཉམས་ཡིག་བརྒྱ་རྩ་ལས། ཆང་མི་འཐུང་བ་མཆོག་ཏུ་ཕན། །འཐུང་ནས་མི་བཟི་མཆོག་ཡིན་ནོ། །མི་བཟི་
ནི་བྱེད་པའི་ཐབས། །ཆང་མ་འཐུང་བའི་གོང་རིལ་དུ། །མར་སྐྱ་བཞུས་པའི་ཕོར་ཆུང་ནང་། །ཚྭ་བྲོ་ཙམ་བཏབ་
80



བཟི་མི་འགྱུར། །ཡང་ན་མར་སྐུ་བཞུས་བའི་ཁུར། །བོང་དཀར་ཁ་ཆེ་དོམ་མཁྲིས། །ཐོག་ནི་ཆུང་ཞིང་བཟི་མི་
འགྱུར། །
༤ བྱེ་བྲག་གི་བཙོ་ཐབས།
(༡) ཆང་དུག་རླུང་གྱུར་གྱི་བཅོས་ཐབས།
ཉམས་ཡིག་བརྒྱ་རྩ་ལས། རླུང་གི་ཆང་དུག་བཅོ་བའི་ཐབས། །སྨན་སྒ་ཤིང་ཀུན་ཁ་རུ་ཚྭ། །ཨ་གར་བརྒྱད་
པ་རུས་ཁུས་ཕུལ། །ཕྱི་ནས་བྱུག་ཞིང་ཁ་ཟས་ཕན། །
(༢) ཆང་དུག་མཁྲིས་གྱུར་གྱི་བཅོས་ཐབས།
ཉམས་ཡིག་བརྒྱ་རྩ་ལས། ཏིག་ཏ་བརྒྱད་པ་ཆུ་བསྐོལ་གྲང་བས་ཕུལ། །ཅེས་དང་། མན་ངག་རིན་ཆེན་
འབྱུང་གནས་ལས། གསེར་གྱི་མེ་ཏོག་སྐྱུ་རུ་ར། །སྟར་བུ་ནིམ་པ་ཕག་བྲུན་དང་། །ཆུ་བསིལ་ཕུལ་ལ་བཏང་བར་
བྱ། །ཁ་ཟས་ཆུ་འདུར་བཏང་བའམ། །ཡང་ན་ཆང་ཆུ་བསྲེས་བཏང་ཕན། །
(༣) ཆང་དུག་བད་གྱུར་གྱི་བཅོས་ཐབས།
ཉམས་ཡིག་བརྒྱ་རྩ་ལས། སྐུའི་ཆིག་ཐང་སེ་འབྲུ་ལྔ་བ་དང་(དྭངས་མ་གནས་འཇོག)། །ཅོང་ཞི་དྲུག་པ་
ཆང་གིས་ཕུལ་ལ་བཏང༌། །ཁ་ཟས་སོག་ཚིགས་ཐང་བཏང་ཞིང༌། །ཆང་བསྐོལ་གྱིས་ཀྱང་ཤིན་ཏུ་ཕན། །
སྡོམ་ཆུང་།
གྱུར་དུག་ནི་དུག་དངོས་དང་སྦྱར་བ་མ་ཡིན་ཀྱང་ཁ་ཟས་བསྟེན་ཚུལ་དང་བསྟེན་ཐབས་ལོག་པས་དུག་ཏུ་
གྱུར་པ་ཞིག་ཡིན་ཏེ། འདི་ལ་མི་འཕྲོད་པའི་དུག་དང་ཤ་དུག་གཉིས་སུ་དབྱེ་ནས་ཁ་ཟས་ཕན་ཚུན་གྱི་ནུས་པ་
མཐུན་པ་རྣམས་ཀྱང་སྔ་མ་མ་ཞུ་བའི་ཁར་ཕྱི་མ་ཡང་ཡང་བསྟུད་ནས་བསྟེན་པས་ཚད་ལས་ཐལ་བའམ་ཅུང་ཟད་མི་
འཕྲོད་པ་དག་ཀྱང་ལྷན་ཅིག་ཏུ་ཟོས་པ་ཡིས་ངོ་བོ་མི་འཕྲོད་པའི་དུག་ཏུ་གྱུར་ཅིང་། དེ་དག་གི་ནུས་པ་ཕན་ཚུན་
གནོད་བྱེད་དུ་གྱུར་ནས་ཉེས་གསུམ་འཁྲུགས་ཏེ་ལུས་ལ་གནོད་པས་མི་འཕྲོད་པའོ། །ནད་རྟགས་སུ་རྩ་ཆུ་ན་
ལུགས་གསུམ་གྱིས་བརྟག་པར་བྱ་ཞིང་གསོ་ཚུལ་ལ་ཕོ་བ་ཞིང་ས་ལྟ་བུའི་གཞི་བཟུང་བ་དང་། ནད་བྱེར་བ་བསྡུ་བ།
འདུས་ནས་བསད་པ་དང་སྦྱང་བས་བཅོས་པ་དང་། ཤ་རློན་བེམ་རུལ་སོགས་རྐྱེན་ཅི་རིགས་འདོམས་པའི་དབང་
གིས་བྱུང་བའི་ཤ་དུག་གིས་ལུས་ཟུངས་རིམ་གྱིས་འགྲིབ་ཅིང་སྲོག་འཕྲོག་པར་བྱེད་པས་གསོ་ཚུལ་ལ་མ་ཞུ་བའི་དུས་
དང་། དུག་རྒྱས་པའི་དུས། བླ་གཉན་གྱི་ནད་བསལ་བ་བཅས་ཀྱིས་བཅོས་པ་དང་། ཆང་ནི་དུག་དང་འདྲ་བས་



ན་དེའི་གཉེན་པོར་མར་ཁུ་ཚྭ་བཏབ་བསྟེན་པ་སོགས་ཀྱི་སྒོ་ནས་གྱུར་དུག་གི་ནད་གཞི་རྩད་ནས་བཅོས་དགོས་པ་
ཡིན་ནོ། །
(ལྷ་མོ་སྐྱབས། རྡོ་རྗེ་ཚེ་རིང་།)
བསམ་གཞིགས།
༡ གྱུར་དུག་གི་རྒྱུའི་ཁྱད་པར་ཇི་ལྟར་ཡིན།
༢ གྱུར་དུག་གི་ནད་རྟགས་དེ་ནད་རིགས་གཞན་དང་མི་འདྲ་ས་ཡོད་དམ་མེད། ཇི་ལྟར་ཡིན།
༣ གྱུར་དུག་གི་བཅོས་ཐབས་ཆོ་ག་ཇི་ལྟར་ཡིན།
༤ ཤ་དུག་དང་ཤ་ནད་གཉིས་ཀྱི་ཁྱད་པར་ཇི་ལྟར་ཡིན།
༥ མི་འཕྲོད་པའི་ཟས་རིགས་རྣམས་དུག་ཏུ་གྱུར་ཚུལ་ཇི་ལྟར།
༦ ཤ་རིགས་དུག་ཏུ་གྱུར་བའི་རྒྱུ་མཚན་དང་དབྱེ་བ་ཅི།
༧ ད་དུག་གི་ཁྱད་པར་ནད་རྟགས་དང་བཅོས་ཐབས་ཀྱི་རྩ་དོན།
༨ ཤ་དུག་གི་རྒྱུན་སྤྱོད་ཀྱི་སྨན་སྦྱོར་དང་ཁྱད་པར་གྱི་སྨན་རྫས་སོགས་གང་ཡིན།
82



ལེའུ་གསུམ་པ། དངོས་དུག
རང་བཞིན་དུག་ལ་རྒྱུ་དང་མི་རྒྱུ་གཉིས། །སྔོན་གྱི་དུས་སུ་ལྷ་དང་ལྷ་མིན་གྱིས། །
བདུད་རྩི་འདོད་ནས་རྒྱ་མཚོ་སྦུབས་པ་ལས། །སྐྱེས་བུ་སྐྲ་སེར་མིག་ནས་མེ་འབར་བ། །
འཇིགས་པའི་གཟུགས་ཅན་དོན་ཏེ་ཚངས་པ་ཡིས། །ཧཱུྃ་བརྗོད་པྲ་ཡས་རྒྱུ་མི་རྒྱུ་ལ་ཐིམ། །
ཞེས་པ་སྟེ། སྦྱར་གྱུར་མི་འཕྲོད་པ་སྟེ་གློ་བུར་གྱི་དུག་མ་ཡིན་པར་ཐོག་མ་ནས་དེའི་མཚན་ཉིད་འཛིན་ཞིང་
དེའི་ངོ་བོར་གྲུབ་པ་རང་བཞིན་གྱི་དུག་ལ་གཉིས་ཏེ། སེམས་ལྡན་འགྲོ་བ་ལ་ཡོད་པ་རྒྱུ་བ་དང་། སེམས་མེད་བེམ་
པོ་ལ་ཡོད་པ་མི་རྒྱུ་བ་གཉིས་སོ། །དེ་ཡང་རྒྱུ་བ་དང་མི་རྒྱུ་བའི་དུག་དེ་དག་ཚུལ་ཇི་ལྟར་བྱུང་ངམ་ཞེ་ན་རིག་བྱེད་ཀྱི་
གཏམ་རྒྱུད་དང་སྦྱར་ཏེ་བཤད་པར། སྔོན་གྱི་དུས་སུ་ལྷ་དང་ལྷ་མིན་གྱིས་བདུད་རྩི་འདོད་ནས་རྒྱ་མཚོ་ཆེན་པོ་
བསྲུབས་ཏེ་དཀྲོགས་པ་ལས་སྐྱེས་བུ་སྐྲ་སེར་པོ། མིག་གཉིས་ནས་མེ་འབར་བ། འཇིགས་པའི་གཟུགས་ཅན་ཞིག་
དོན་པར་ལྷ་ཆེན་ཚངས་པ་ཆེན་པོ་ཡིས་ཧཱུྃ་ཞེས་པའི་སྒྲ་བརྗོད་པས་པྲ་ཡས་ཏེ་གཟུགས་ཡལ་ནས་རྒྱུ་བའི་དུག་དང༌།
མི་རྒྱུ་བའི་དུག་གཉིས་སུ་ཐིམ།
ས་བཅད་དང་པོ། དུག་རིགས་ཀྱི་དབྱེ་བ།
དང་པོ། མི་རྒྱུ་བའི་དུག
མི་རྒྱུ་ བོང་ ང་ བཙན་ དུག་ སྤྱང་ དུག་ དང་། །ར་ དུག་ བསེ་ཤིང་ ཐང་ སྦོམ་རྟ་སྤུ་
སོགས། །
ཞེས་པ་སྟེ། མི་རྒྱུ་བའི་དུག་ལ་བོང་ངའམ་བཙན་དུག་དང་། སྤྱང་དུག ར་དུག བསེ་ཤིང་། ཐང་ཕྲོམ།
རྟ་སྤུ་སོགས་ཡོད།
གa



གཉིས་པ། རྒྱུ་བའི་དུག་
རྒྱུ་བ་ཁྱི་སྨྱོན་སྤྲུལ་དང་སྡིག་པ་དང་། །སྲིན་འབུ་བ་ཡི་དུག་ལ་སོགས་པ་ཡིན། །
ཞེས་པ་སྟེ། རྒྱུ་བའི་དུག་ལ་ཁྱི་སྨྱོན་དང་། སྦྲུལ། སྡིག་པ། སྲིན་བུ། བ་ཡི་དུག་ལ་སོགས་པ་ཡོད།
[ཁྱི་སྨྱོན་གྱི་དུག སྦྲུལ་དུག་
སྡིག་པའི་དུག སྲིན་བུའི་དུག
རྒྱུ་བའི་དུག
[བ་ཡི་དུག
དངོས་དུག
(བོང་བའི་དུག སྤྱང་དུག་
མི་རྒྱུ་བའི་དུག {ར་དུག བསེ་དུག་
[ཐང་འཕྲོམ་གྱི་དུག རྟ་སྤུའི་དུག
རིས་དབྱིབས 3 -1 དངོས་དུག་གི་དབྱེ་བ།
ས་བཅད་གཉིས་པ། རྟགས་དང་བཅོས་ཐབས།
དང་པོ། མི་རྒྱུ་བའི་དུག་
མི་རྒྱུ་བའི་དུག་བཤད་པ་ལ། བོང་ང་རྐྱང་པ་ཁོང་དུ་སོང་བའི་རྟགས་བཅོས་བཤད་པ། ཐང་ཕྲོམ་དཀར་
ནག་གི་རྟགས་བཅོས་བཤད་པ། བསེ་ཤིང་དང་རྟ་སྤུའི་རྟགས་བཅོས་བཤད་པ་བཅས་རྣམ་པ་གསུམ་ལས།
༡ བོད་དའི་རིགས།
བོང་ངའི་རིགས་ཀྱི་རྟགས་བཅོས་བཤད་པ་ལ། བོང་ངའི་རིགས་ཁོང་དུ་སོང་བའི་རྟགས་དང་། དེའི་
84



བཅོས་ཐབས་བསྟན་པ་གཉིས་སོ། །
(༡) ནད་རྟགས།
དེ་ལ་དང་པོ་མི་རྒྱུ་བོང་ངའི་རིགས། །རྐྱང་པར་སོང་རྟགས་ལྕེ་མཆུ་བེར་ལ་ཚ། །
སེར་ག་འགས་དང་མདོག་ནག་ཁ་དབུགས་གྲང་། །འགུལ་ན་མུན་སྲོ་དྲན་པ་ཉམས་ཤིང་
འགྱེལ། །རྐང་ལག་ན་ ཞིང་ རེངས་ཏེ་ གྱེན་ ལ་ ལྡོག །ཕོ་བ་སྦོ་ཞིང་ ཁོང་ པ་གཏུབ་སྙམ་
བྱེད། །
ཅེས་པ་སྟེ། དེ་ལ་དང་པོ་བོང་ངའི་རིགས་ཞེས་དཀར། སེར། དམར། སྔོ། ནག་པོ་དང་། དེ་ཡང་
དཀར་པོ་ནི་མེ་ཏོག་དཀར་པོ་བོང་རིང་བ། རྟ་གསོད་པའམ་འཛིན་པ་ཟེར། སེར་པོ་མེ་ཏོག་སེར་པོ་མཛོ་སྣ། བོང་
དུག་པའམ་འབྲི་ཚིལ་མ་ཟེར། དམར་པོ་མེ་ཏོག་དམར་པོ་དངུལ་ཆུ་འཆིང༌། སེང་ཀི་ཞེས་ཟེར། སྔོན་པོ་ནི་མེ་
ཏོག་སྔོན་པོ་ཕུང་པོ་ཅན་ར་དུག་པ་ཟེར། ནག་པོ་མེ་ཏོག་སྔོན་པོ་གཅིག་འགྲེང་ཅན་བོང་ནག་སྒྲོག་འགྲོལ་ཞེས་ཟེར།
འོན་ཀྱང་འདིར་བཤད་པའི་བོང་ང་དཀར་དམར་དང་དུག་མེད་བོང་ང་དཀར་དམར་སོགས་མ་ནོར་བར་སྐབས་
དོན་དུ་ཤེས་པར་བྱ་བའོ། །དེ་ལྟར་བཤད་པའི་བོང་ངའི་རིགས་དེ་དག་གང་རུང་རྐྱང་པ་ཁོང་དུ་སོང་བའི་རྟགས་ནི་
བོང་ང་དེ་དག་ཁོང་དུ་སོང་བའི་རྗེས་ལྕེ་དང་། མཆུ་བེར་ལ་ཚ་བ་དང་། སེར་ག་འགས་པ། ལུས་མདོག་ནག་ཅིང་
ཁ་ཡི་དབུགས་གྲང་མོ་ཆགས་པ། འགུལ་བསྐྱོད་བྱས་ན་མུན་སོ་ཞེས་སྣང་ཡུལ་དུ་ནག་ལམ་ལམ་མུན་པ་འཐིབས་པ་
ལྟར་འཆར་བ། དྲན་པ་ཉམས་ཤིང་འགྱེལ་འགྲོ་བ། རྐང་པ་དང་། ལག་པ་ན་ཞིང་རེངས་པ། མིག་གྱེན་ལ་ལྡོག་
པ། ཕོ་བ་སྦོ་ཞིང་ཁོང་པ་གྲི་སོགས་ཀྱིས་གཏུབ་སྙམ་བྱེད་དོ། ། །
(༢) བཅོས་ཐབས།
བཅོས་པའི་ཐབས་ལ་བསྡུ་བསད་ངར་བཏགས་གྱི་སྒོ་ནས་བཅོས་པ་དང༌། བཅོས་མི་མཁས་པའི་སྐྱོན་
བསྟན་པ། བཅོས་ལེགས་ཀྱི་ཡོན་ཏན་བསྟན་པ་བཅས་རྣམ་པ་གསུམ་མོ། །
དང་པོར་གསོན་ཁྲག་དྲོན་མོ་ཁྱོར་གང་བཏུང་། །ཆུ་ནང་སྤྱིང་ངམ་སྟེང་ནས་རྒྱུན་དུ་
བླུག །དེ་ཡིས་རྩ་རུ་མི་འབྲོས་ཕོ་བར་འཛིན། །དེ་རྗེས་བུལ་ཏོག་ཡུང་བ་ཨ་རུ་ར། །ཆུ་
སྦྱངས་བླུད་ན་འཕྲལ་དུ་དེ་སྲོག་སྟེར། །ཡང་ན་ཨ་རུ་ར་དང་བོང་ང་དཀར། །ཧ་བོ་དྲི་
ཆུས་སྐྱུངས་བཏང་ཞི་བར་བྱེད། །ཡང་ན་ཨ་རུ་བུལ་ཏོག་བོང་ང་དཀར། །ཝཱ་ཚན་ཞིབ་
བཏགས་ཆུར་སྦྱངས་བཏག་པར་བྱ། །སྦྱོར་བ་ཀུན་ལ་སྔགས་ཀྱིས་ངར་བཏགས་པས། །སྨན་
གྱི་ནུས་ སྐྱེད་དུག་དབལ་གསོད་པར་ནུས། །མི་ མཁས་ རྨོངས་ པས་ བོར་ ང་རྐྱང་འདེད་
བྱེད། །སྨན་གྱིས་དུག་དེད་སྲོག་རྩར་ཤོར་ཏེ་གསོད། །མན་ངག་འདི་ལྡན་ལས་དབང་མིན་
པ་འཚོ། །
85



ཞེས་པ་སྟེ། བོང་ངའི་རིགས་ཁོང་དུ་སོང་བ་དེ་དག་བཅོས་པ་ལ་དང་པོ་བསྡུ། བར་དུ་བསད། ཐ་མར་
སྔགས་ཀྱིས་སྨན་ལ་ངར་བཏགས་པ་བཅས་ཀྱི་སྒོ་ནས་བཅོས་དགོས་པ་ལས། དང་པོ་བསྡུ་བ་ནི། གླང་དམར་གྱི་
གསོན་ཁྲག་དྲོན་མོ་ཁྱོར་གང་བཏུང་དུ་གཞུག་ལ་དེ་རྗེས་ཆུ་གྲང་གི་ནང་དུ་སྤྱིང་པ་སྟེ་བྱིངས་སུ་བཅུག་པའམ་སྟེང་
ནས་ཆུ་རྒྱུན་མ་ཆད་པར་བླུག་པ་བཅས་བྱས་ན་དེས་བོང་དུག་རྩ་རུ་མ་འབྲོས་པར་ཕོ་བར་འཛིན་པར་བྱེད་དོ། །
བར་དུ་བསྡུས་པའི་རྗེས་སྨན་གྱིས་བསད་པ་ལ་བུལ་ཏོག ཡུང་བ། ཨ་རུ་ར་བཅས་ཆུར་སྦྱངས་པ་བླུད་ན་འཕྲལ་དུ་
ནད་པ་དེའི་སྲོག་སྟེར་ཏེ་མི་འཆི་བ་ཡིན་ནོ། །ཡང་ན་ཨ་རུ། བོང་ང་དཀར་པོ། བྲག་སྐྱ་ཧ་བོ་བཅས་ལོ་བརྒྱད་དྲི་
ཆུར་སྦྱངས་ཏེ་བཏང་བས་ཞི་བར་འགྱུར་རོ། །ཡང་ན་ཨ་རུ། བུལ་ཏོག བོང་ང་དཀར་པོ། ཕྱ་ཚན་གསུམ་བཅས་
ཞིབ་པར་བཏགས་པ་ཆུར་སྦྱངས་བཏང་བས་ཞི་བར་འགྱུར་བ་ཡིན་ནོ། །ཐ་མ་སྦྱོར་བ་དེ་དག་ལ་སྔགས་ཀྱིས་ངར་
བཏགས་དགོས་པས་སྦྱར་དུག་གསོ་བའི་སྐབས་ཀྱི་སྔགས་རྣམས་སམ་ཡང་ན་ཨོ་ཀྲུག་ལེ་ཧྲི་ཁ་ཞེས་པའི་སྔགས་གང་
རུང་མང་དུ་བཟླས་པས་སྨན་རྣམས་ཀྱི་ནུས་པ་སྐྱེད་ནས་དུག་གི་དབལ་གསོད་པར་ནུས་པ་ཡིན་ནོ། །བཅོས་མི་
མཁས་པའི་སྐྱོན་བསྟན་པ་ནི། དེ་ལྟར་བཤད་པའི་བསྡུ་བསད་ངར་འདོགས་བཅས་ཀྱི་བཅོས་ཐབས་རྣམས་ཇི་
བཞིན་མི་ཤེས་པའམ་དེ་དག་ལ་མི་མཁས་པའི་སྨན་པ་རྨོངས་པ་དག་གིས་ནི་ཐོག་མ་ཉིད་ནས་གཉེན་པོས་བོང་ང་
རྐྱང་འདེད་བྱེད་པ་ནི་སྨན་གྱིས་དུག་དེད་ནས་སྲོག་རྩར་ཤོར་ཏེ་ནད་པ་གསོད་པར་བྱེད་པས་ཅི་ནས་ཀྱང་གཟབ་
ནན་བྱེད་དགོས། བཅོས་མཁས་པའི་ཡོན་ཏན་བསྟན་པ་ནི། བོང་ངའི་དུག་གསོ་བའི་ཐབས་བསྡུ་བསད་ངར་
འདོགས་ཀྱི་བཅོས་ཐབས་མན་ངག་འདི་དང་ལྡན་ན་སྔོན་ལས་དབང་གིས་བྱུང་བ་མ་ཡིན་པ་ཐམས་ཅད་འཚོ་བར་
འགྱུར་རོ། །
༢ ཐང་ཕྲོམ་དཀར་ནག
(༡) ནད་རྟགས།
ཐང་ཕྲོམ་དཀར་ནག་ནད་མེད་ལུས་སྟོབས་འཁྱོལ། །དབང་པོ་འཁྲུལ་ནས་མིག་སྔར་
སྣ་ཚོགས་མཐོང་། །སྨྲ་བ་འཆལ་ཞིང་གཏད་མེད་བུད་མེད་འདོད། །
ཅེས་པ་སྟེ། ཐང་ཕྲོམ་དཀར་ནག་གི་རིགས་ཁོང་དུ་སོང་བ་ལ། ཁོང་དུ་སོང་བའི་རྟགས་དང་། བཅོས་
ཐབས་གཉིས་ལས། དང་པོ་རྟགས་ནི་དམིགས་བསལ་གྱི་ནད་མེད་པ་སྟེ་ན་ཟུག་སོགས་མེད་ཀྱང་ལུས་ཀྱི་སྟོབས་
ཤོར་ནས་གོམས་པ་སྤོ་མི་ཐུབ་པར་འཁྱོལ་བ་དང་། དབང་པོ་འཁྲུལ་ནས་མིག་སྔར་གཟུགས་སྣ་ཚོགས་མཐོང་བ།
སྨྲ་བ་འཆལ་ཞིང་སེམས་གཏད་སོ་མེད་པ། བུད་མེད་ཡིད་ལ་འདོད་པ་བཅས་སོ། །
(༢) བཅོས་ཐབས།
དེ་ལ་ མེ་ ཏྲེས་ རེ་ རལ་ བ་ ཤ་ ཀ ། ཞིབ་ བཏགས་ ཞུན་ མར་ ལ་ སྒྱུར་ བཏང་ བས་
86



འཇོམས། །
ཞེས་པ་སྟེ། དེ་ལ་བཅོས་པའི་ཐབས་ནི་སླེ་ཏྲེས་དང་། བེ་སྐྱེས་རེ་རལ། བ་ཤ་ཀ་བཅས་ཞིབ་པར་བཏགས་
ནས་ཞུན་མར་དང་སྦྱར་ལ་བཏང་བས་འཇོམས་སོ། །
༣ བསེ་ཤིང་དང་རྟ་གླུ།
(༡) ནད་རྟགས།
སེ་ཤིང་རྟ་སྤུ་ཕྱི་ནང་གང་རེག་སྐྲངས། །གྲེ་བ་མིད་པ་ཕོ་བ་གང་སྐྲངས་ཀྱང་། །རྨ་
ཡོད་སྙམ་སེམས་ཟུག་ཆེ་ཧྲིལ་ཧྲིལ་ན། ། །
ཞེས་པ་སྟེ། སེ་ཤིང་དང་རྟ་སྤུའི་དུག་གི་རྟགས་དང་། བཅོས་ཐབས་གཉིས་སོ། །དེ་ཡང་བསེ་ཤིང་ངམ་སེ་
ཤིང་ལ་དཀར་ནག་དམར་པོ་གསུམ་ལས་དཀར་པོའི་ཞོ་ནི་ཤི་ཁཎྜ་ཡིན། སྐབས་འདིར་བཤད་པ་བསེ་དམར་དང་།
བསེ་ནག་གཉིས་ལ་བསེ་དུག་ཟེར། རྟ་སྤུ་ཞེས་པ་ནི་རྟ་གསེབ་ངང་པའི་སྤུ་དབྱར་དུས་ཁོང་དུ་སོང་རྗེས་ཆང་སྐྱུར་
བཏུང་ནས་འཁྲུགས་ལས་སོགས་ཀྱིས་ལུས་འཁྲུགས་པས་རྟ་སྤུ་རྣམས་འབུ་རུ་གྱུར་ཏེ་ནང་ཁྲོལ་ཟ་བ་ལ་སྤུ་དུག་ཅེས་
ཟེར་བ་བཅས་སོ། །དེ་གཉིས་ཀྱི་རྟགས་ནི་ལུས་ཀྱི་ཕྱི་ནང་གང་རུང་རེག་ན་སྐྲངས། དེ་ཡང་གྲེ་བ་དང་། མིད་པ།
ཕོ་བ་བཅས་གང་སྐྲངས་ཀྱང་དེར་རྨ་ཡོད་སྙམ་པའི་ན་ཟུག་ཆེ་ལ་ཧྲིལ་ཧྲིལ་ན་བ་ཡིན་ནོ། །
(༢) བཅོས་ཐབས།
ར་ཤ་ ར་ ཁྲག་དྲི་ཆུས་ སེ་ཤིང་ འཇོམས། །འབྲུ་ མར་ ཚིལ་ མར་ ཕག་ ཚིལ་ རྟ་ སྤུ་
འཇོམས། །
ཞེས་པ་སྟེ། དེ་ལ་བཅོས་པའི་ཐབས་སུ། ར་ཤ་དང་། རི་ཁྲག དྲི་ཆུ་བཅས་བྱུག་པ་དང་། ཁོང་དུ་བཏང་
བས་བསེ་ཤིང་གི་དུག་འཇོམས་པར་བྱེད་པ་དང༌། འབྲུ་མར། ཚིལ་མར། ཕག་ཚིལ་བཅས་ཀྱིས་ནི་རྟ་སྤུའི་དུག་
འཇོམས་པར་འགྱུར་རོ། །
གཉིས་པ། རྒྱུ་བའི་དུག་རིགས་ཀྱི་རྟགས་བཅོས།
རྒྱུ་བའི་དུག་གི་རྟགས་བཅོས་བཤད་པ་ལ། ཁྱི་ཡི་དུག་དང་། སྦྲུལ་གྱི་དུག སྡིག་པའི་དུག སྲིན་བུའི་དུག
བ་ཡི་དུག་བཅས་རྣམས་པ་ལྔའོ། །
87



༡ ཁྱི་དུག
དེ་ནས་རྒྱུ་བའི་དུག་གི་གསོ་ཐབས་ལ། །དང་པོ་ཁྱི་དུག་མཚན་ཉིད་རྟགས་དང་ནི། །
གསོ་བའི་ཐབས་དང་རྣམ་པ་གསུམ་ཡིན་ཏེ། །
ཞེས་པ་སྟེ། རྒྱུ་བའི་དུག་གི་གསོ་ཐབས་ལས་དང་པོ་ཁྱི་དུག་བཤད་པ་ལ་དུག་ལྡན་གྱི་ཁྱིའི་མཚན་ཉིད་
བཤད་པ། དེས་ཟིན་པའི་རྟགས་བསྟན་པ། དེའི་བཅོས་ཐབས་བཅས་རྣམ་པ་གསུམ་མོ། །སྤྱིར་ཁྱི་དུག་ཅེས་པ་
ནི་གཉན་རིམས་པར་པ་ཏའི་རིགས་ཤ་ཟ་འཕུང་བྱེད་ཀུན་འགྲོ་ནག་པོ་ཅེས་པ་དབང་རྩར་ཞུགས་ནས་སྨྱོ་བར་
འགྱུར་བའི་ཁྱི་སྨྱོན་དང་སྤྱང་སྨྱོན། བྱི་ལ་སྨྱོན་པ། ཝ་སྨྱོན་སོགས་ཀྱི་སོས་རྨུགས་པ་ལས་བྱུང་བའི་རིམས་དུག་གི་
ནད་ཅིག་ཡིན། །
(༡) ཁྱི་སྨྱོན་གྱི་མཚན་ཉིད།
མཚན་ཉིད་ཁྱི་དེ་འོན་ལོང་ ཁ་ཆུ་འཛག །ཁ་གདངས་མགོ་བོ་སྨད་ཅིང་མཇུག་མ་
ཕབ། །འཁྱོམ་ཞིང་ཕྱོགས་མེད་ཀུན་ཏུ་རྒྱུ་བ་ཡིན། །
ཞེས་པ་སྟེ། དུག་དང་ལྡན་པའི་ཁྱིའི་མཚན་ཉིད་ནི་རྣ་བ་འོན་ནས་སྒྲ་མི་གོ་བ་དང་། མིག་ལོང་བའམ་མི་
གསལ་བ། ཁ་ཆུ་འཛག་པ། ཁ་གདངས་ལ་མགོ་བོ་སྨད་པ། མཇུག་མ་ཕབ་པ། ལུས་འཁྱོམ་ཞིང་ཕྱོགས་མེད་པ་
ཀུན་ཏུ་རྒྱུ་བ་བཅས་ཡིན། །གཞན་སྤྱང་སྨོན་སོགས་ཀྱི་མཚན་ཉིད་ཀྱང་དེ་དང་འདྲའོ། །
(༢) སོས་ཟིན་བའི་རྟགས།
དེ་ཡི་སོས་ཟིན་རྟགས་ལ་གསར་རྙིང་གཉིས། །
ཞེས་པ་སྟེ། ཁྱི་སྨྱོན་གྱི་སོས་ཟིན་པའི་རྟགས་སུ་གསར་པའི་དུས་ཀྱི་རྟགས་དང༌། རྙིང་པའི་དུས་ཀྱི་རྟགས་
རྣམ་པ་གཉིས་སོ། །
ཀ གསར་པའི་དུས། །
གསར་དུས་རྨ་ནས་ཁྲག་ནག་འཛག་པ་དང་། །རྨ་མདོག་སྨུག་ནག་མི་སྡུག་ ར་རི་
འོང༌། །སྐྲངས་ཤིང་རྨ་ཡི་ནང་དུ་ཆེན་བུ་ཆགས། །
ཞེས་པ་སྟེ། ཁྱི་སྨྱོན་གྱི་སོས་ཟིན་གསར་པའི་སྐབས་རྨ་ཁ་ནས་ཁྲག་ནག་པོ་འཛག་པ་དང༌། རྨ་ཡི་མདོག་
སྨུག་ནག་མི་སྡུག་པ་སྟེ་ཡིད་དུ་མི་འོང་པ་ར་རི་ཞེས་རྨའི་སྟེང་དུ་ནག་ཐིག་འོང་བ། སྐྲངས་པ། རྨ་ཡི་ནང་དུ་རྨེན་བུ་
ཆགས་པ་བཅས་སོ། །
ཁ རྙིང་པའི་དུས།
རྙིངས་ནས་ མགོ་ བོ་ ན་ ལ་ གྲང་ ཤུམ་བྱེད། །འཕྱོ་འདར་ སྙིང་ ག་ ན་ ལ་ སྐབས་ སུ་
འབོག །མེ་ལོང་ཆུ་མཐོང་དངངས་ལ་ཁྱི་སྤྱོད་བྱེད། །དུག་ལངས་རྒྱས་པའི་རྟགས་སུ་བཤད་
88



པ་ཡིན།
ཞེས་པ་སྟེ། སོས་ཟིན་ནས་ཡུན་ལོན་ཏེ་རྙིང་ནས་མགོ་བོ་ན་ལ་གྲང་ཤུམ་བྱེད་པ། སེམས་འཕྱོ་འདར་བྱེད་
པ། སྙིང་ག་ན་བ། སྐབས་སྐབས་སུ་འབོག་པ། མེ་ལོང་དང་ཆུ་ལ་བལྟ་བའི་ཚེ་ཁྱི་གཟུགས་མཐོང་ཞིང་དངངས་ལ།
ཟས་སྐོམ་ལྕེ་ཡིས་ལྡག་པ་དང་། ཁྱི་སྐད་འདོན་པ་སོགས་ཁྱི་ཡི་སྤྱོད་པ་རྣམས་བྱེད་པ་བཅས་ནི་རྙིང་ནས་ཁྱི་དུག་
ལངས་ཏེ་རྒྱས་པར་གྱུར་བའི་རྟགས་སུ་བཤད་དོ། །
（༣) བཅོས་ཐབས།
བཅོས་པའི་ཐབས་ཀྱང་གསར་རྙིང་དུས་ཀྱིས་སྦྱར། །
ཞེས་པ་སྟེ། ཁྱི་དུག་བཅོས་པའི་ཐབས་ལ་ཡང་གོང་གི་རྟགས་དང་འདྲ་བར་གསར་པའི་སྐབས་སུ་བཅོས་
པའི་ཐབས་དང་
། རྙིང་པའི་སྐབས་སུ་བཅོས་པའི་ཐབས་ཞེས་དུས་ཀྱི་དབང་གིས་རྣམ་པ་གཉིས་སོ། །
ཀ གསར་པའི་དུས།
སོས་ཟིན་མོད་ལ་ཁ་དང་རྔབས་རྭས་དྲང་། །སོར་བཞིའི་གོང་དུ་རས་འཇག་བསྡམ་
པར་བྱ། །ཞག་ལོན་པ་ལ་རྨ་དེ་ལྕགས་ཀྱིས་བསྲེག །དེ་འོག་ཞུན་མར་བསྐོལ་བ་རྨ་ནང་
དུ། །རྒྱ་ཚྭ་སྐྱེར་ཤུན་དུད་པ་བཙོད་ཀྱིས་བྱུག །ཡུང་སྐྱེར་བོང་ང་གླ་རྩི་མར་གྱིས་བྱུག །དེ་
སྟེང་རྟ་སྦངས་ཞོ་སྦྱར་རྨ་འཇིབས་བྱ། །དེ་རྗེས་ལྡང་ངམ་མི་ལྡང་ཆུ་ལ་བརྟག །མི་ལྡང་བ་
ལ་འོག་གི་གཉེན་པོ་བསྟེན། །ལྡང་བར་གྱུར་ན་མཆེ་བ་བྲང་ཀྲད་དང་། །དུད་པ་དྲི་ཆུ་
སྒྱུར་བཏང་དུག་ཞེན་བསླང་། །ལངས་ནས་ལུས་སྲིད་ཁོལ་བུར་ན་བ་དང་། །ཁྱི་ མཐོང་
ཚིག་པ་ཟ་ལ་བཤུལ་ཤ་ན། །དེ་ལ་གི་ཝཾ་ཛ་ཏི་ཕ་ཝང་ལོང་། །བུར་དཀར་བཞི་འགྱུར་ཆུ་
གྲང་འཕུལ་ལ་བཏང་། །ཡང་ན་གི་ཝཾ་བཟང་དྲུག་ཐང་ཕྲོམ་པ། །བ་སྤུ་གླ་རྩི་ཀ་རས་ཁ་
བླངས་བཏང་། །རྒྱུ་སྤོས་སེང་ཕྲོམ་ཤུ་དག་ཧོང་ལེན་དང་། །པ་ཋ་སུག་སྨེལ་གུར་གུམ་ཞུན་
མར་སྦྱར། །བཟའ་བྱུག་ མི་སྐྲ་ཡངས་དཀར་བུར་རྙིང་གི །དུ་བས་བདུག་པས་ རྨ་ དང་
སྐྲངས་པ་འཇོམས། །ཟླ་དྲུག་ཚུན་ཆད་ཞག་བཅུའི་སྨན་རེ་བསྟེན། ། །
ཞེས་པ་སྟེ། ཁྱི་སྨྱོན་གྱི་སོས་ཟིན་པ་གསར་པའི་དུས་ཀྱི་བཅོས་ཐབས་ནི་སོས་ཟིན་པའི་མོད་དམ་དེ་མ་ཐག་
པར་རྨ་ཁའི་ཁྲག་ངན་རྣམས་ཁ་ཡིས་འཇིབས་པའམ་རྔབས་རྭས་ཕྱིར་དྲང༌། རྨ་ཁའི་སོར་བཞིའི་གོང་དུ་རས་
འཇག་ཅེས་རས་གཤགས་ཀྱིས་ལེགས་པར་བསྡམ་ནས་དུག་ལུས་ལ་མི་འགྲོ་བར་བྱ། ཞག་ལོན་པ་ལ། རྨ་ཁ་དེ་
ལྕགས་མེར་བསྲེགས་པས་བསྲེག་ལ། ཞུན་མར་བསྐོལ་བོ་རྨ་ནང་དུ་གཏིག་ཅིང་རྒྱ་ཚྭ། སྐྱེར་ཤུན། དུད་པ།
བཙོད་བཅས་ཀྱིས་བྱུག ཡང་ན་ཡུང་བ། སྐྱེར་བའི་བར་ཐུན། བོང་དཀར། གླ་རྩི་བཅས་མར་དང་སྦྱར་བས་བྱུག
དེའི་སྟེང་རྟ་སྦྱངས་དང་ཞོ་སྦྱར་བས་རྨ་ལ་འཇིབས་བྱ། དེའི་རྗེས་སུ་ནད་དེ་སླར་ལྡང་དང་མི་ལྡང་ཆུའི་ནང་ལ་



བརྟག་པས། ལྕེ་དང་མཚུལ་པ་གཉིས་ཁྱི་དང་འདྲ་བ་དང་། ཆུ་གསེབ་དུ་བྱི་བ་བྱུང་སྙམ་བྱེད་པ། དངངས་པ་
བཅས་བྱུང་ན་ལྡང་བ་ཡིན། མི་ལྡང་བ་ལ་འོག་ནས་བསྟན་པའི་ཁྱི་དུག་གི་གཉེན་པོ་གི་ཝཾ། ཛཱ་ཏི་སོགས་བསྟེན།
ལྡང་བར་གྱུར་ན་ཁྱི་དེའམ་ཁྱི་དུག་ཅན་གྱི་མཆེ་བ། ལྷམ་གྱི་བྲང་ཀླད་རྙིང་པ་མཐེབ་ཙམ་བསྲེགས་ཐལ། དུད་པ་
རལ་པ་བཅས་དྲི་ཆུར་སྦྱར་ལ་བཏང་བས་ལུས་ལ་དུག་ཞེན་པ་སློང་བར་འགྱུར། དེ་ལྟར་བྱས་པས་དུག་ལངས་ནས་
ལུས་སྦྲིད་ཅིང་ཁོལ་བུར་ན་བ་དང་། ཁྱི་མཐོང་ན་ཚིག་པ་ཟ་ལ་བཤུལ་ཤ་ན། དེ་ལ་གི་ཝཾ། ཛཱ་ཏི། ཕ་ཝང་ལོང་བུ།
བུར་དཀར་བཞི་འགྱུར་བཅས་ཆུ་གྲང་གིས་འཕུལ་ལ་བཏང་། ཡང་ན་གི་ཝཾ། བཟང་དྲུག ཐང་ཕྲོམ་ནག་པོ། བ་
སྤུ། གླ་རྩི་བཅས་ཀ་རས་ཁ་བླངས་ལ་བཏང་ངོ༌། །ཡང་ན་རྒྱ་སྤོས། སེང་ཕྲོམ། ཤུ་དག ཧོང་ལེན། པ་ཋ་སྟེ་གོ་
ཡུ། སུག་སྨེལ། གུར་གུམ་བཅས་ཞུན་མར་དང་སྦྱར་བ་ཁོང་དུ་ཟ་ཞིང་ལུས་ལ་བྱུག མིའི་སྐྲ་དང༌། ཡུངས་ཀར།
བུར་རྙིང་བཅས་ཀྱི་དུ་བས་བདུགས་པས་རྨ་དང་སྐྲངས་པ་འཇོམས་པ་ཡིན་ནོ། །དེ་ལྟར་བཤད་པའི་སྨན་དེ་རྣམས་
ཟླ་བ་དྲུག་ཚུན་ཆད་དུ་ཞག་བཅུ་རེའི་མཚམས་སུ་སྨན་ལན་རེ་བསྟེན་པར་བྱའོ། །
ཁ རྙིང་པའི་དུས། །
ཞག་བཅུ་ཕར་འདས་ཟླ་ལོ་ལོན་པ་འམ། །དུག་ལང་རྟགས་ལྡན་དྲུག་བདུན་མེ་ཡིས་
བསྡམ། །དུར་བྱིད་ཧོང་ལེན་དྷ་དུ་ར་ཡིས་སྦྱང་། །གུ་གུལ་དུད་པ་ཨ་ཤོ་གནྟདང་། །རྒྱུ་སྣེ་
བ་ཆུའི་རིལ་བུ་དྲི་ཆུས་དབུལ། །ཡང་ན་ཕ་ཝང་ལོང་བུ་རྣམ་པ་གསུམ། །བཟང་དྲུག་གི་ཝཾ་
ཙན་དན་ཨ་རུ་ར། །བུ་རམ་དཀར་པོ་བཞི་འགྱུར་སྦྱར་ལ་བཏང་། །ནད་མགོ་ཆོམས་ནས་
རྒྱུ་སྤོས་ན་ལེ་ཤམ། །སུག་སྨེལ་རུ་རྟ་ཤིང་མངར་སྦྲང་རྩི་དང་། །ཞུན་མར་སྦྱར་བའི་ལྡེ་
གུས་ནད་རྗེས་གཅོད། །རྨེན་པ་སྐྲངས་ན་རུས་རྙིང་འབའ་ཆ་དང་། །ཉ་ལྕིབས་སྒྱུར་བའི་
ལུམས་ཀྱིས་མནན་པ་དང་། །ཁོལ་བུ་ན་སར་ཧོར་གྱི་མེ་བཙའ་བྱ། །མེ་ལོང་ཁྱི་སྐད་ཆ་
རྒལ་ཞེ་སྡང་སྤང་། །དེ་ཡིས་ཁྱི་དུག་གིས་ཟིན་འཚོ་བར་ངེས། །
ཞེས་པ་སྟེ། ཁྱི་དུག་ཕོག་ནས་མ་བཅོས་པར་ཞག་བཅུ་ཕར་འདས་པ་དང་། ཟླ་བ་དང་ལོ་ལོན་པའམ།
དུག་ལངས་པའི་རྟགས་དང་ལྡན་ན་ཁྱི་དུག་སྙིང་ལ་ཟིན་པ་ཡིན་པས་སྨན་གྱིས་གསོ་དཀའ་ཕྱིར་ཚིགས་པ་དྲུག་པ་
དང༌། བདུན་པ་མེས་བསྡམ། དུར་བྱིད་དང༌། ཧོང་ལེན། དྷ་དུ་ར་སྟེ་ཐང་ཕྲོམ་བཅས་ཀྱིས་སྦྱང་། གུ་གུལ།
དུད་པ། ཨ་ཤོ་གནྟུ། རྒྱ་སྣེ་བཅས་བ་ཆུར་རིལ་བུ་དྲིལ་བ་དྲི་ཆུས་དབུལ་ལ་བཏང་། ཡང་ན་ཕ་ཝང་ལོང་བུ་དཀར་
སེར་སྨུག་གསུམ་དང་། ཅུ་གང་། གུར་ཀུམ། ལི་ཤི ཛཱ་ཏི། སུག་སྨེལ། ཀོ་ལ་བཅས་བཟང་པོ་དྲུག གི་ཝཾ།
ཙན་དན་དཀར་པོ། ཨ་རུ་ར་རྣམས་བུ་རམ་དཀར་པོ་བཞི་འགྱུར་དང་སྦྱར་ལ་བཏང་ངོ༌། ནད་ཀྱི་འགོ་ཆོམས་ནས་
རྒྱ་སྤོས། ན་ལེ་ཤམ། སུག་སྨེལ། རུ་རྟ། ཤིང་མངར་བཅས་སྦྲང་རྩི་དང་ཞུན་མར་སྦྱར་བའི་ལྡེ་གུ་བཏང་བས་
ནད་རྗེས་སམ་ནད་རོ་གཅོད་པར་བྱེད། རྨེན་བུ་རྣམས་སྐྲངས་ན་རུས་རྙིང་དང་། འབའ་ཆ། ཉ་ལྕིབས་བཅས་



སྦྱར་བའི་ལུམས་ཀྱིས་མནན་ཞིང་ཁོལ་བུར་ན་བའི་སར་ཧོར་གྱི་མེ་བཙའ་བྱའོ། །སྤྱོད་ལམ་མེ་ལོང་ལ་བལྟ་བ་དང་།
ཁྱི་སྐད་ཉན་པ། ཆུ་བརྒལ་བ། ཞེ་སྡང་དྲག་པོ་སྐྱེ་བ་བཅས་སྤང་ན་ཁྱི་དུག་གིས་ཟིན་པའི་དུག་ནད་ལས་འཚོ་བར་
ངེས་སོ། །
༢ སྦྲུལ་དུག
སྦྲུལ་དུག་མཚན་ཉིད་རྟགས་དང་བཅོས་ཐབས་གསུམ། །
ཞེས་པ་སྟེ། སྦྲུལ་དུག་བཤད་པ་ལའང་སྦྲུལ་དུག་གི་མཚན་ཉིད་དང་། སོས་ཟིན་པའི་རྟགས། དེ་བཅོས་
པའི་ཐབས་བཅས་རྣམ་པ་གསུམ་མོ། །
（༡) སྤྲུལ་གྱི་མཚན་ཉིད།
མཚན་ཉིད་གདེངས་ཀ་ཅན་དང་ལུས་འཁྱིལ་དང་། །ཁྲ་བོ་གོ་དྷའི་བུ་བཞིས་འདུ་བ་
འཁྲུག།
ཅེས་པ་སྟེ། སྦྲུལ་དུག་གི་མཚན་ཉིད་ནི་གདེངས་ཀ་ཡོད་པ་དང་། ལུས་འཁྱིལ་ནས་གནས་པ། རི་མོ་སྣ་
ཚོགས་ཅན་ཁྲ་བོ། སྦྲུལ་གོང་ང་ཅན་དང་གདེངས་ཀ་ཅན་གཉིས་འདུས་ནས་བྱུང་ཞིང་རྐང་པ་བཞི་དང་ལྡན་པ་གོ་
དྷའི་བུ་བཅས་སྦྲུལ་རིགས་མི་འདྲ་བ་བཞི་བོས་ཟིན་ན་འདུ་བ་རྣམས་འཁྲུགས་པར་བྱེད་པའོ། །སྦྲུལ་གྱི་མཚན་ཉིད་
ཞིབ་ཕྲ་ཡན་ལག་བརྒྱད་པའི་སྙིང་པོ་བསྡུས་པ་སོགས་ལས་རྒྱས་པར་བཤད་ཡོད།
(༢) ཟིན་པའི་རྟགས། །
རྟགས་ལ་ཟིན་ཚུལ་རིགས་དང་དུག་ཤུགས་གསུམ། །
ཞེས་པ་སྟེ། སྦྲུལ་གྱིས་ཟིན་པའི་རྟགས་ལ་སོས་ཟིན་པའི་ཚུལ་དང༌། རིགས། དུག་གི་ཤུགས་བཅས་
གསུམ་མོ། །
ཀ ཟིན་པའི་ཚུལ་ལ་བརྟག་པ།
དང་པོ་བལྡགས་དང་སོས་ཟིན་བཅད་དང་བཙིར། །
ཞེས་པ་སྟེ། སྦྲུལ་དུག་གིས་ཟིན་པའི་ཚུལ་ལ་ཡང་བལྡགས་པ་དང་། སོས་ཟིན་པ། བཅད་པ། བར་བ་
བཅས་རྣམ་པ་བཞི་ལས། དང་པོ་སྦྲུལ་དེ་དག་གིས་ཁ་ཆུ་གཤེར་བ་ཙམ་ལུས་ཀྱི་གནས་གང་རུང་ལ་གཏོར་བ་ལས་
སོས་དངོས་སུ་མ་འདེབས་པ་ལྕེས་བལྡགས་པ་དང་། སོ་བཏབ་ནས་ཤ་བཅད་པའམ་གཏིང་རིང་པོར་མཆེ་བས་
ཕུག་པ། ཁྲག་འབྱུང་བར་བྱེད་པ་མཆེ་བས་འདེབས་པའི་རྗེས་ཁྲག་དང་བཅས་པ་གཉིས་འབྱུང་བོའམ་ཤ་སོགས་
བོད་དེ་བཅད་པ། མཆེ་བའི་རྗེས་བཞི་འབྱུང་བའམ་ཡང་ན་མཚེ་བའི་བར་དུ་བཙིར་བ་ལས་རྨ་དངོས་སུ་མེད་པ་
བཅས་སོ། །
91



ཁ རང་བཞིན་རིགས་ལ་བརྟག་པ།
དེ་རིགས་རྟོག་པའི་དུག་དང་སྐྲག་པའི་དུག །མཆེ་བའི་དུག་དང་རྣམ་པ་གསུམ་ཡིན་
ཏེ། །སྦྲུལ་དུག་ཁྲག་ལ་བརྟེན་ཏེ་ཏིལ་མཆེད་འདྲ། ། །
ཞེས་པ་སྟེ། སྦྲུལ་དུག་གི་རིགས་ལ་བརྟག་པ་ལ་རྟོག་པའི་དུག་དང་། སྐྲག་པའི་དུག མཆེ་བའི་དུག་བཅས་
གསུམ་ལས། དང་པོ་རྟོགས་པའི་དུག་ཅེས་སྦྲུལ་ཡོད་པའི་སར་སྲོག་ཆགས་གང་རུང་གིས་མཚན་མོ་མུན་ནག་
སོགས་སུ་མ་ཚོར་བར་སོས་ཟིན་པ་དེར་བདག་ནི་སྦྲུལ་གྱིས་ཟིན་སོང་སྙམ་པའི་རྟོག་པ་ལ་བརྟེན་ནས་ལུས་ལ་ཚ་བ་
རྒྱས་པ། སྐྱུག་པ། བརྒྱལ་བ། མི་བདེ་བར་ན་བ་སོགས་བྱེད་པ་དང་། སྐྲག་པའི་དུག་ཅེས་པ་ནི་སྔར་མ་རང་
བཞིན་གྱིས་འཇིགས་པ་སྐྱེ་བའི་མི་ལ་སྦྲུལ་གྱི་ལུས་ཀྱིས་རེག་པ་ལས་དངངས་ཏེ་རླུང་འཁྲུགས་ནས་བརྒྱལ་བར་བྱེད་
པ་དང༌། སྐྲངས་པར་བྱེད་པའོ། །མཆེ་བའི་དུག་ཅེས་པ་ནི། སྦྲུལ་གྱི་མཆེ་བས་དངོས་སུ་ཟིན་ནས་རྨ་འབྱུང་བ་
དང༌། སྐྲངས་པ། གཡའ་བ། ཟུག་གཟེར་ཚ་འུར་འུར་བྱེད་པ་བཅས་རྣམ་པ་གསུམ་ཡོད། དེ་ལྟར་བཤད་པའི་
སྦྲུལ་དུག་རྣམས་ནི་ཐོག་མར་ཁྲུག་ལ་བརྟེན་ཏེ་ལུས་ཟུངས་བདུན་ལ་རིམ་པས་ཏིལ་མར་གྱི་ཐིགས་པ་ཆུ་ལ་བླུག་པ་
བཞིན་དུ་མཆེད་པར་འགྱུར་བ་ཡིན་ནོ། །
གུ དུག་གི་ཤུགས་ལ་བརྟག་པ།
དུག་ཤུགས་ཀྱི་རྟགས་ལ་གདེངས་ཀ་ཅན་དང༌། ལུས་འཁྱིལ། ཁྲ་བོ། གོ་དྷའི་བུ་བཅས་ཀྱིས་ཟིན་པའི་
རྟགས་རྣམ་པ་བཞིའོ། །
ག༡ གདེངས་ཀ་ཅན་གྱི་རྟགས་ནི།
གདེངས་ཀ་ཅན་ཤུགས་ཁྲག་ནག་འཛག་པ་དང་། །ལུས་ལ་སྲིན་འབུ་འགྲོ་སེམས་ཆེན་
བུ་སྐྱེ། །མགོ་ལྕི་རྨ་སྣབས་མཆིལ་མང་མིག་འབྱེད་དཀའ། །ཚིགས་བྱེར་སྙམ་སེམས་ལུས་ཚ་
སྐྱིགས་བུ་འབྱུང་། །འཁྲུ་ལྕི་སྙིང་ག་རྒྱབ་དང་སྒལ་ཚིགས་ན། །
ཞེས་པ་སྟེ། སྦྲུལ་དུག་ཤུགས་ཀྱི་རྟགས་ལས་གདེངས་ཀ་ཅན་གྱི་སོས་ཟིན་པའི་རྟགས་ནི། རྨ་ནས་ཁྲག་
ནག་པོ་འཛག་པ་དང་། ལུས་ལ་སྲིན་འབུ་འགྲོ་བར་སེམས་པ། རྨེན་བུ་རྣམས་སྐྱེ་བ། མགོ་ལྕི་ཞིང་རྨ་སྐྱངས་པ།
སྣབས་དང་མཆིལ་མ་མང་བ། མིག་འབྱེད་དཀའ་བ། ཚིགས་ཀྱི་ཁ་དང་པགས་པ་རྣམས་བྱེ་བ་སྙམ་དུ་སེམས་པ།
ལུས་ཚ་ལ་སྐྱིགས་བུ་འབྱུང་བ། འཁྲུ་ཞིང་ལུས་ལྕི་བ། སྙིང་ག་དང་། རྒྱབ། སྒལ་ཚིགས་རྣམས་ན་བའོ། །
ག༢ ལུས་འཁྱིལ་གྱི་རྟགས་ནི།
ལུས་འཁྱིལ་ ཁྲག་དང་ ལུས་སེམས་ཚ་བ་སྐྱེ། །སྐངས་བརྣགས་རིམས་ འདེབས་ལུས་
ཀུན་ཁྱབ་པར་ཚ། །
ཞེས་པ་སྟེ། ལུས་འཁྱིལ་གྱི་ཤུགས་ནི་སོས་ཟིན་པའི་ཞག་དང་པོར་ཁྲག་དང་ལུས་སེམས་ལ་རིམ་བཞིན་ཚ་བ་
92



སྐྱེ་བ་དང་། ཞག་གཉིས་པར་སྐྲངས་པ། ཞག་གསུམ་པར་བརྣགས་པ། ཞག་བཞི་པར་རིམས་ཀྱིས་འདེབས་ལ་
ལུས་ཀུན་ཏུ་དུག་ཁྱབ་པར་འགྱུར་ཞིང་ཚ་བ་སྐྱེ་བའོ། །
ག༣ ཁྲ་བོའི་རྟགས་ནི།
ཁྲ་བོ་ཁྲག་དང་མདོག་སྐྱ་གྲང་རིམས་འདེབས། །
ཞེས་པ་སྟེ། ཁྲ་བོའི་རྟགས་ནི་ཁྲག་སྐྱ་བོར་གྱུར་པ་དང་། མདོག་སྐྱོ་བ། གྲང་བའི་རིམས་ཀྱིས་འདེབས་
པའོ། །
ག༤ གོ་དྷའི་བུའི་རྟགས་དང་སྤྲུལ་དུག་གསོ་སྤང་བའི་རྟགས།
གོ་དྷའི་བུ་ཡི་ཤུགས་ལ་ཀུན་རྟགས་འབྱུང་། །ཟིན་དུས་དབུགས་ཐུང་སྐྱུག་ཅིང་སྙིང་
གཟེར་སྤང་། །
ཞེས་པ་སྟེ། གོ་དྷའི་བུ་ཡི་ཤུགས་ལ་གོང་དུ་བཤད་པའི་རྟགས་ཀུན་འབྱུང་བ་ཡིན་ནོ། །དེ་ལྟར་བཤད་པའི་
སྦྲུལ་རིགས་རྣམས་ཀྱིས་ཟིན་པའི་དུས་སུ་དབུགས་ཐུང་ཞིང་སྐྱུག་པ༐ སྙིང་ག་གཟེར་བ་བཅས་ཀྱི་རྟགས་འབྱུང་ན་
གསོ་མི་ཐུབ་པ་སྤང་བར་བཤད་པ་ཡིན་ནོ། །
(༣) སྦྲུལ་དུག་གི་བཅོས་ཐབས།
གསོ་ཐབས་རྨ་ཡི་གོང་དུ་རས་ཀྱིས་བཅིང་། །ལུས་འཁྲིལ་མ་ཡིན་གསུམ་པོའི་ཟླ་བསྲེག་
བྱ། །རྡབས་རྭ་ཀུ་བས་རྨ་ནས་ཁྲག་གཞིབ་དང་། །ཁྱི་དུག་ལྟར་དུ་བྱུག་བདུག་རྨ་ཆས་བྱ། །
ཁྲག་ལ་གནས་ཕྱིར་རྨ་དང་གང་ཉེ་གཏར། །གུ་གུལ་བཞི་དང་རྒྱ་སྤོས་ལྔ་བས་ནི། །ཁྱི་སྤྲུལ་
སྲིན་བུ་བ་ཡི་དུག་རྣམས་འཇོམས། །བྱེ་རུག་རྒྱ་སྤོས་ཐང་ཤིང་ཀ་རཉྫ། །ཆུང་སྐྱེར་འབྲས་བུ་
གསུམ་དང་ཚ་བ་གསུམ། །བ་གཅིན་བཏགས་ཏེ་བཏུང་དང་རྨ་སྨན་བྱ། །བ་སྦྲུལ་སྲིན་བུ་
སྡིག་པའི་དུག་ཀུན་སེལ། །གླ་བ་འཁར་སིལ་གདུགས་ཐོགས་སྦྲུལ་སོགས་འབྱེར། །
ཞེས་པ་སྟེ། སྦྲུལ་དུག་གསོ་བའི་ཐབས་ལ་ནི་སོས་ཟིན་མ་ཐག་པར་རྨ་ཡི་གོང་འོག་སོར་བཞིའི་མཚམས་སུ་
རས་ཀྱིས་བཅིང་ལ། ལུས་འཁྱིལ་གྱི་སོས་ཟིན་རྗེས་མཁྲིས་པ་སྐྱེད་པར་བྱེད་པས་མི་བསྲེག དེ་མིན་གསུམ་པོའི་རྨ་
ཁ་མེས་བསྲེག་པར་བྱ། རྔབས་རྭ་དང་། ཤིང་ཐོག་ཀུ་བས་རྨ་ཡི་ནང་གི་དུག་ཅན་ཁྲག་རྣམས་ཕྱིར་གཞིབ། གོང་
དུ་ཁྱི་དུག་སྐབས་ལྟར་རྒྱ་སྤོས་སོགས་ཀྱིས་བྱུག་པ་དང་། མི་སྐྲ་སོགས་ཀྱིས་བདུག རྨ་ཆས་བྱ། སྦྲུལ་དུག་ནི་གཙོ་
བོ་ཁྲག་ལ་གནས་པའི་ཕྱིར་རྨ་དང་གང་ཉེའི་རྩ་ལ་གཏར་ག་བྱ། གོང་དུ་བཤད་པའི་གུ་གུལ་བཞི་པ་དང་། རྒྱ་སྤོས་
ལྔ་པ་བཅས་བཏང་བས་ཁྱི་དང་། སྦྲུལ། སྲིན་བུ། བ་ཡི་དུག་རྣམས་འཇོམས་པར་བྱེད། བྱེ་རུག རྒྱ་སྤོས། ཐང་
ཤིང༌། ཀ་རཉྫ། ཡང་བ། སྐྱེར་པ། འབྲས་བུ་གསུམ། ཚ་བ་གསུམ་བཅས་བ་དམར་སེར་གྱི་གཅིན་དུ་ཞིབ་པར་
བཏགས་ཏེ་བཏུང་བ་དང་། རྨ་ལ་གདབ་ནས་རྨ་སྨན་ཡང་བྱས་ན་བ་སྦྲུལ་སྲིན་བུ་སྡིག་པ་བཅས་ཀྱི་དུག་ཀུན་སེལ་



བར་འགྱུར་རོ། །རྒྱུན་དུ་སྦྲུལ་དུག་ལས་གྲོལ་བའི་ཕྱིར་གླ་རྩི་དང་། འཁར་རྔ། སིལ་སྙན། གདུགས་བཅས་ཐོག་
ན་སྦྲུལ་སོགས་འབྱེར་ཏེ་བྲོས་འགྲོ་བ་ཡིན་ནོ། །
༣ སྡིག་པའི་དུག
སྡིག་པའི་དུག་རེག་ཚ་ཞིང་ན་ལ་མཆེད། །དེ་ནི་སྦྲུལ་ཟིན་གསོ་བ་ཇི་བཞིན་ནོ། །
ཞེས་པ་སྟེ་སྡིག་པའི་དུག་གིས་རེག་ན་ཚ་ཞིང་ན་ལ་མདོག་དམར་སྐུ་རི་མོ་ཅན་མཆེད་སྐྱེན་པ་བཅས་འབྱུང་
བས་དེ་ལ་གསོ་ཐབས་སྦྲུལ་གྱིས་ཟིན་པའི་བཅོས་ཐབས་ཇི་བཞིན་ཡིན་ནོ། །
༤ སྲིན་བུའི་དུག
སྲིན་བུའི་དུག་ལ་ནད་རིགས་གསོ་བ་གཉིས། །
ཞེས་པ་སྟེ། སྲིན་བུའི་དུག་ལ་ནད་རིགས་དང་། གསོ་ཐབས་བཅས་རྣམ་པ་གཉིས་སོ། །
(༡) སྲིན་བུའི་དུག་གི་ནད་རིགས་དང་རྟགས།
དང་པོ་སྦྲུལ་ལས་གྱུར་དང་མཆུ་སྦོམ་གཉིས། །སྦྲུལ་གྱི་ཤ་དང་ལྕི་བ་ ཁ་ཆུ་ལས། །
སྐྱེས་པའི་དུག་ ཅན་ སྲིན་ བུ་ རྐྱང་ འདུས་ བཞི། །ཟོས་ རྗེས་ ཚ་ གཡའ་ སྐྱངས་ཤིང་ ཤུ་བ་
འབྱུང་། །རླུང་སྲིན་ཟུག་ཆེ་མཁྲིས་སྲིན་ཚ་ལ་མཆེད། །བད་སྲིན་གྲང་འབྱམས་འདུས་པ་
སྦྲུལ་ཤུགས་འདྲ། །
ཞེས་པ་སྟེ། སྲིན་བུའི་དུག་གི་ནད་རིགས་དང༌། རྟགས་ནི། སྲིན་བུ་དེ་ལ་སྦྲུལ་ལས་གྱུར་པ་དང༌། མཆུ་
སྦོམ་གཉིས། སྦྲུལ་ལས་གྱུར་པ་ནི་སྦྲུལ་གྱི་ཤ་དང་། བཤང་བའམ་ལྕི་བ། ཁ་ཆུ། སྒོ་ང་བཅས་འདྲུལ་བ་ལས་སྐྱེས་
པའི་དུག་ཅན་གྱི་སྲིན་བུ་རླུང་མཁྲིས་བད་ཀན་རྐྱང་པ་གསུམ་དང༌། འདུས་པ་གཅིག་བཅས་བཞི་བོས་ཟོས་རྗེས་ཚ་
གཡའ་སྐྲངས་ཤིང་ཤུ་བ་འབྱུང་བ། ཁྱད་པར་དུ་རླུང་སྲིན་ཟུག་ཆེ་ཞིང་། མཁྲིས་སྲིན་ཚ་ལ་མཆེད་པ། བད་སྲིན་ནི་
གྲང་བ་འབྱམས་པ། འདུས་པ་ནི་སྦྲུལ་ཤུགས་འདྲ་བ་སྟེ་ཐོག་མར་ཁྲག་ལ་འཇུག་ནས་ལུས་ཟུངས་བདུན་ལ་རིམ་
གྱིས་ཁྱབ་པར་བྱེད་པའོ། ། །
（༢） སྲིན་བུའི་དུག་གི་བཅོས་ཐབས།
གསོ་ཐབས་བདུག་བྱུག་ཁོང་སྨན་སྦྲུལ་ལྟར་གསོ། །རླུང་མཁྲིས་བད་ཀན་སྦྱར་བའི་རྨ་
ཆས་བྱ། །
ཞེས་པ་སྟེ། སྲིན་བུའི་དུག་གསོ་བའི་ཐབས་སུ་ཕྱི་ནས་བྱུག་པ་དང༌། ནང་དུ་ཁོང་སྨན་བཏང་བ་སོགས་
སྦྲུལ་དུག་ལྟར་གསོ་བར་བྱ། རླུང་ལ་སྣུམ་བཅོས། མཁྲིས་པ་ལ་བསིལ་བཅོས། བད་ཀན་ལ་སྐུ་ཆས་ཏེ་ནད་རིགས་
94



གང་ཤས་ཆེ་བ་དང་སྦྱར་བའི་རྨ་ཆས་བྱའོ། །
༥ བ་ཡི་དུག
བ་ཡི་དུག་ལ་རིགས་རྟགས་དང༌། བཅོས་ཐབས་བཤད་པ་གཉིས་སོ། །
（༡) བ་དུག་གི་ནད་རིགས་དང་རྟོགས། །
དེ་བཞིན་བ་དུག་དབྱེ་བ་བཅུ་དྲུག་ ཀྱང་། །ངེས་མེད་དུག་ཅན་བ་ནི་གཅིག་ཏུ་
འདོད། །སོས་ཟིན་ཚ་ལ་སྐྲངས་ཤིང་ཤུ་བ་རྣག །མཁྲིས་གྱུར་ཆུ་བུར་ཚ་ལ་རིམས་ཀྱིས་
འདེབས། །བད་ཀན་གྲང་སྐྱ་གཡའ་ ལ་ གྲང་ རིམས་འདེབས། །རླུང་གྱུར་རྩུབ་ནག་རུས་
ཚིགས་ན་བར་བྱེད། །
ཅེས་པ་སྟེ། བ་ཡི་དུག་ལ་དབྱེ་ན་སྤྱིར་དབྱེ་བ་བཅུ་དྲུག་ཡོད་ཀྱང་ངེས་པ་མེད་པས་དུག་ཅན་གྱི་བ་ནི་གཙོ་བོ་
གཅིག་རང་དུ་འདོད་པ་ཡིན། དེས་ཟིན་པའི་རྟགས་སུ་ཚ་ལ་སྐྲངས་ཤིང་། ཤུ་བ་རྣག་ཅན་དུ་འབྱུང་། ཁྱད་པར་
མཁྲིས་གྱུར་ནི་ཆུ་བུར་འབྱུང་ཞིང་རྨ་ཁ་ཚ་ལ་རིམས་ཀྱིས་འདེབས། བད་གྱུར་ནི་རེག་བྱ་གྲང་ལ་མདོག་སྐུ་ཞིང་
གཡའ་ལ་གྲོང་རིམས་ཀྱིས་འདེབས། རླུང་གྱུར་ནི་རེག་བྱ་རྩུབ་ཅིང་ནག་ལ་རུས་ཚིགས་རྣམས་ན་བར་བྱེད་དོ། །
（༢）བ་དུག་གི་བཅོས་ཐབས།
བཅོས་ ཐབས་ མཁྲིས་གྱུར་ སྣད་ སྟེང་ གཏར་ ཁྲག་ དབྱུང་། ། གཉིས་ པོ་ རྨ་ གཏོད་
བསྲེགས་རྗེས་དུག་སྨན་བྱུག །སྦྲུལ་གྱི་གསོ་བ་འདིར་སྦྱར་བ་དུག་འཇོམས། །བིལ་བ་རྒྱུ་
སྤོས་ཙན་དན་ཨུ། །བཅའ་སྒ་ནིམ་པ་རུ་རྟ་པི་པི་ལིང་། །ལྕང་མ་ཆུ་སྲིན་སྡེར་མོ་པོ་སོ་
ཆ། །ག་བླ་ཤིང་ཚ་སྦྱར་བྱུགས་བ་དུག་འཇོམས། །
ཞེས་པ་སྟེ། གསོ་བའི་ཐབས་ལས་མཁྲིས་གྱུར་ལ་སྣད་པའི་སྟེང་གི་རྩ་ལ་གཏར་ཏེ་ཁྲག་དབྱུང་བར་བྱ། བད་
རླུང་གཉིས་པོར་རྨ་ཁ་གཙགས་བུས་གཏོད་ལ་དེའི་སྟེང་བསྲེགས། དེ་རྗེས་དུག་སྨན་སྤང་སྤོས། བཙོད། ཡུང་བ།
སྐྱེར་བ། ནཱ་ག་གེ་སར་བཅས་སྦྲང་དང་སྦྱར་བས་བྱུག་ལ་གོང་དུ་སྦྲུལ་དུག་གི་གསོ་ཐབས་འདི་རྣམས་སྦྱར་བས་
འཇོམས་པར་འགྱུར་རོ། །གཞན་ཡང་བིལ་བ། རྒྱ་སྤོས། ཙན་དན། ཨུཏྤལ། བཅའ་སྒ། ནིམ་པ། རུ་རྟ། པི་
པི་ལིང༌། ཤིང་ལྕང་མ་ནག་པོ། ཆུ་སྲིན་སྡེར་མོ། པོ་སོ་ཆ། ག་བྲ། ཤིང་ཚ་བཅས་སྦྱར་བ་བྱུག་པས་བ་ཡི་དུག་
རྣམས་འཇོམས་སོ། །
95



སྡོམ་ཆུང་།
དངོས་དུག་ནི་སེམས་མེད་བེམ་པོ་བོང་ང་དང་ཐང་ཕྲོམ་དཀར་ནག་གི་རིགས་སོགས་ལ་རང་བཞིན་དུ་ཡོད་
པའི་མི་རྒྱུ་བའི་དུག་དང་། རྒྱུ་བ་སྲོག་ཆགས་ཁྱི་སྨྱོན་སོགས་དུག་དང་ལྡན་པའི་སེམས་ཅན་གྱི་ སོས་རྨུགས་པ་
སོགས་ཀྱི་དུག་ཅིག་ཡིན་ཏེ། དེ་ཡང་མི་རྒྱུ་བའི་དུག་ཕོག་ཚེ་སྣང་ཡུལ་འཁྲུལ་ཞིང་དྲན་པ་ཉམས་པ་སོགས་ཀྱི་རྟགས་
ལ་གསོན་ཁྲག་དྲོན་མོ་བླུད་ཅིང་ཆུ་རུ་སྤྱང་བ་སོགས་དུག་ནད་རྩ་རུ་མི་འབྲོས་པར་ཕོ་བར་འཛིན་པའི་ཐབས་བསྟེན་
པའི་སྒོ་ནས་བཅོས་ཤིང་། རྒྱུ་བའི་དུག་ལ་སེམས་ཅན་སྲོག་ཆགས་ཁྱི་དང་། སྦྲུལ་དང་། སྡིག་པ་དང༌། སྲིན་བུ་
དང་། བ་ཡི་དུག་སོགས་ཀྱི་མཚན་ཉིད་དང་དེ་དག་གིས་ཟིན་པའི་རྟགས་རྣམས་ཤེས་དགོས་པ་དང་། བཅོས་པའི་
ཐབས་ལ་རྔབས་རྭ་ཀུ་བས་ཁྲག་གཞིབ་པ་དང༌། ཡང་ན་ལུས་ལ་བྱུག་བདུག་རྨ་ཆེས་བྱ་བ། རྨ་དང་གང་ཉེའི་རྩེ་
གཏར་ཏེ་ངན་ཁྲག་ཕྱིར་དབྱུང་བ་སོགས་ཀྱི་ཐབས་བསྟེན་ནས་དངོས་དུག་གི་ནད་རྣམས་གསོ་བར་བྱ་དགོས་པ་
ཡིན་ནོ། །
(ལྷ་མོ་སྐྱབས། རྡོ་རྗེ་ཚེ་རིང་།)
བསམ་གཞིགས།
༡ དངོས་དུག་རྒྱུ་མི་རྒྱུ་སོ་སོར་རིགས་དང་བརྡ་ཆད་གང་དང་གང་ཡོད་པ་དང་། དེ་དག་གི་ནང་ནས་རྒྱུན་དུ་མཐོང་མང་བ་
དང་། དུག་ཕོག་སླ་བ་བཅས་ཀྱི་གྲས་གང་དང་གང་ཡོད།
༢ བོང་ང་དང་ཐང་ཕྲོམ་རིགས་སོ་སོའི་དུག་ཐོག་པའི་རྟགས་དང་། ཁྱད་པར་གྱི་ནད་རྟགས། དམིགས་བསལ་གྱི་གཉེན་
པོའི་མན་ངག དོ་སྣང་བྱེད་དགོས་པ་བཅས་གང་དང་གང་ཡོད།
༣ སྦྲུལ་དུག་གི་མཚན་ཉིད་བཞི་དང་། ཟིན་ཚུལ་བཞི། རིགས་གསུམ། ཤུགས་བཞི། གསོ་ཐབས་ཀྱི་ཁྱད་ཆོས་བཅས་ཇི་
ལྟར་ཡིན།
༤ སྦྲུལ་དུག་ལུས་ལ་མཆེད་པ་མྱུར་བའི་རྒྱུ་མཚན་གང་ཡིན།
༥ ཇི་ལྟ་བུ་ཞིག་ལ་བསེ་དུག་ཟེར། །
༦ ཁྱི་དུག་དེ་མཆེད་ས་གཙོ་བོ་གང་ཡིན།
༧ ཇི་ལྟ་བུ་ཞིག་ལ་རྟ་སྤུའི་དུག་ནད་ཟེར།
96



ཟུར་བཀོད།
དང་པོ། ཕྱི་དུག་ནག་པོ་གསོ་བའི་ཉམས་ཡིག
ཁམས་གཙང་འབྲུག་རྒྱལ་གྱིས་མཛད།
ཕྱི་དུག་ནག་པོ་ཞེས་བྱའི་ནད་རིམས་ལ། །ཁོ་བོས་ཉམས་མྱོང་འགའ་ཞིག་འདིར་བཤད་བྱ། །ནད་འདི་
ཡུལ་གྲུ་འགའ་ལ་མཆེད་པའི་ཚེ། །ས་འོག་ཕྱི་བ་ནམ་མཁའི་བྱ་རྣམས་དང་། །གཅན་གཟན་རི་དྭགས་སོགས་འཆི་
མི་ལ་མཆེད། །བཟའ་མི་དུད་ཁྱིམ་ཁོལ་བུར་ཁྱུ་ཇིབ་འཆི། དེ་ཡི་ནད་རྟགས་དང་པོ་ཕོག་མ་ཐག །ལུས་ཀུན་
བརྡུང་སྙམ་ན་ཞིང་ཚིགས་གཞི་གཟེར། །མིག་དམར་བརྩེ་འདར་སེམས་ཚིག་སྙིང་མི་དགའ། །ཁྱད་པར་མགོ་བོ་
གཟེར་ཞིང་སྣ་ཁྲག་འཛག །གསུམ་བཞིའི་ཞག་ལ་མགོ་བོ་འགས་ནས་འཆི། །ཁ་ཅིག་སྙིང་ལ་བབས་ན་སྨྱོ་ལྐུགས་
འཆི། །ཁ་ཅིག་གློ་བ་ལ་བབས་ཁྲག་སྐྱུག་ལུ། །ཁ་ཅིག་མཆིན་བབས་ཁྲག་མཁྲིས་འཁྲུ་སྐྱུག་འཆི། ཁ་ཅིག་མཚེར་
བབས་འཁུན་ཅིང་སྟོད་གཟེར་འཆི། །ཁ་ཅིག་མཁལ་བབས་དྲི་ཆུ་ཁྲག་འགྱུར་འཆི། །སྣོད་ལ་བབས་ན་གཟེར་
འཁྱུག་ཁྲག་འཁྲུ་སྐྱུག །དེ་དག་གང་ཡང་མགོ་ན་རྨེན་བཞི་སྐྲངས། །རྩ་ཆུ་གཉན་ཚད་རླུང་གསུམ་འདུས་རྟགས་
སྟོན། །འགོས་སླ་མཆེད་སྐྱེན་གསོ་དཀའ་འཆི་ཡང་སྐྱེན། །དེ་ཕྱིར་ཕོག་མ་ཐག་ནས་གསོ་ཚུལ་སྒྲིམས། །བཅོས་
ཐབས་སྨན་དཔྱད་ཟས་དང་སྤྱོད་ལམ་མོ། །སྨན་ནི་ཐོག་མར་ཐང་ནག་བཅོ་བརྒྱད་བཏང་། གཉེན་པོ་གསང་སྨན་
དཔའ་བོ་སྟོབས་ལྡན་ལ། །མན་ངག་གནད་ཀྱི་མདེའུ་ཁ་བསྒྱུར་ལ་གཏོང་། དཔྱད་ནི་དགོས་ཚེ་དྲག་སྦྱོང་བཅོ་
བརྒྱུད་མངག །ཟས་དང་སྤྱོད་ལམ་གཉན་རིམས་སྤྱི་ལྟར་བཅོས། །སྔར་མེད་ཕྱི་ དུག་ནག་པོའི་སྒོས་བཅོས་
འདི། །ཐོག་མར་སླེབ་ན་མི་འཆི་འཚོ་བར་ངེས། །ཆེས་ཟབ་མན་ངག་ཆིག་བརྒྱུད་ཁོ་བོའི་ལུགས། སུས་སྤྱོད་ཕྱི་
དུག་ནག་པོའི་ནད་ལས་རྒྱལ།
ཐང་ནག་བཅོ་བརྒྱད་ནི། ཨ་རུ། ཤུ་དག རུ་རྟ། གུལ་ནག མིང་ཅན། སྟག་ཤ སླེ་ཏྲེས། བཙོད།
ཚོས། འབྲི་མོག སྤང་ཅི། ཕུར་ཁན། བྲག་ཞུན། གླ་རྩི་བཅས་སོ། །
གསང་སྨན་དཔའ་བོ་སྟོབས་ལྡན་ནི། ལྷོག་དུག་གཉིས་( མིང་ཅན་ནག་པོ་དང་སྔོ་ལྕགས་ཀྱུ་གཉིས་བཏུས་
མ་ཐག་ནས་བསིལ་ཆབ་ཀྱིས་བཀྲུས་ལ་གླ་རྩིའི་ཆུས་ངར་བཏབ་ནས་བརྡུང་བས་སྔོ་ཆོལ་བྱས་པ་བསིལ་སྐམ་ཉིད་
གསང་སྨན་འདིའི་གཙོ་བོའོ)། ནད་རབ་འཇོམས་( ཨ་རུ) ། དཔའ་བོ་ཁ་ལ་མེ་ཁྱེར་( བོང་ང་)། སྦྲུལ་དུག་མོ་



（གུར་ཀུམ)། གསོད་བྱེད་སྤྱང་ནག་( གུ་གུལ)། གཉན་གསོད་དཔའ་བོའི་ཐལ་(ཕུར་ཐལ)། གངས་ཀྱི་ཞུན་
ཆུང་(བོང་དཀར)། དཔའ་བོ་གཡུལ་བསད་ཤ་( གྲི་ཤ)། བགེགས་འདུལ་རིལ་བུ་(ཡུང་དཀར）། གཉན་
དུག་( སྟག་ཤ)། གླང་ཆེན་རྩི་( གི་ཝཾ)། དྲི་ཆེན་ཐོད་དམར་(སྤང་སྤོས)། ཐོག་དཀར་མགོ་དགུ་(སྤང་རྩི་དོ་
བོ)། དབུ་བཟང་རམ་སྨུག་( ཤང་དྲིལ་སྨུག་པོ)། སྔོན་པོ་དར་ཡ་ཀན་( ཨ་ཕྱག་ཚེར་སྔོན)། གདུགས་དཀར་
ཅན་(སྤུ་ནག་རྩ་བ)། དཀར་པོ་ཆིག་ཐུབ་( ཐང་ཕྲོམ་དཀར་པོ）། སྲིན་པོའི་ཁྲག་(རྒྱ་སྐྱེགས)། ཁྲག་འཐུང་
(བ་ཤ་ཀ)། གུ་གུལ་དཀར་( སྤོས་དཀར）། སྟོད་ལི་( ལི་ག་དུར)། ཤེལ་ཏང་ནག་པོ་( ཀྱི་ལྕེ་ནག་པོ) །
རུས་ཆེན་གསུམ་( འབྲུག་རུས་གྲི་རུས་ཐོག་བསད་རུས》། གསེར་ཐུར་( ཤང་ལེན་སྨུག་པོ)།
དྲག་སྦྱོང་བཅོ་བརྒྱད་ནི། བཙན་དུག གླ་རྩི། སྤྲུ་ནག མུ་ཟི། གུ་གུལ། ཡུང་བ། གྲི་ཤ ཤུ་དག་ནག་
པོ། རེ་ལྕག་པ། དུར་བྱིད། ཆུ་རྩ། ཐར་ནུ། ཨ་རུ་མཆུ་སྐུང་། བྲག་ཞུན། ཅུ་གང་། གི་ཝཾ། ཁྲོན་བུ། ཆུ་མ་
རྩི་བཅས་དྲི་ཆུའི་རིལ་བུ་དྲིལ་བ། །
(གཞན་ཡང་སུམ་པ་ཡེ་ཤེས་དཔལ་འབྱོར་གྱི་གསོ་བ་རིག་པའི་མན་ངག་ཤིན་ཏུ་ཉུང་འདུས་བདུད་རྩིའི་
ཐིགས་པ་ལས། འཕྱི་བའི་དུག་( ཚབས་ཆེན)རྩིབས་ཐུང་ལྷ་མོ་ཞེས་རྩིབ་ཐུང་ན་བའི་འགོས་ནད་ལ་འཆད་འགྱུར་
གྱི་ནག་པོ་དགུ་སྦྱོར་འཐུང་བྱུག་གིས་འགོག ནང་རེ་ལ་ལྟོ་སྟོང་དུ་སྒོག་པ་ཆང་ལ་སྦྱར་འཐུང་གིས་ཀྱང་མི་འགོ་ཟེར།
ཐོ་རངས་ཨ་རག་འཐུངས་ནས་མཚོའམ་གཤར་ཆུ་གྲང་མོར་ཞུགས་ནས་འདར་རྗེས་ནག་པོ་དགུ་སྦྱོར་འཐུངས་ནས་
རྔུལ་དབྱུང་ལན་མང་དུ་བྱས་པས་ཤ་རུལ་འདྲ་བའི་དྲི་ངན་བྲོ་ན་ཐར། ཡང་གངས་རིའམ་འཁྱག་རོམ་ལ་བྲང་དང་
རྩིབས་ཐུང་གླན་ནས་འཁྱག་རོམ་སེར་པོར་སོང་ན་ཕན། ས་བདག་ཀླུ་གཉན་ལྡོག་པའང་ཐུབ། ཡང་ན་གུལ་ནག་
བོང་ང་ནག་པོ་སྤུ་ནག་མུ་ཟི་ཤིང་ཀུན་གླ་རྩི་ལྡོང་རོས་བ་བླ་སྟག་ཤ་ནག་པོ་ར་དུག་( པདྨ་རུ་ཐུལ) དྲི་ཆེན་དྲི་ཆུ་ར་
གཞོབ་སྦྱར་བའི་ནག་པོ་དགུ་སྦྱོར་ཨ་རུའི་ཐང་གིས་གཏོང་། ཡང་ན་སྦྲུལ་རྭ་དཀར་ཡོལ་དུ་ཆུ་དྲོ་འཇམ་བླུག་ནང་དུ་
བཞག་ནས་ཁ་བཀབ་ཅིང་ཅུང་ཟད་ལོན་པར་མདོག་འགྱུར་ཙམ་དུ་ཆུ་དེ་འཐུང་ན་ཁྱི་དུག་སོགས་ལའང་ཕན་
ཟེར།）
98



གཉིས་པ། རྫ་དུག་གི་རྟགས་བཅོས།
སུམ་པ་ཡེ་ཤེས་དཔལ་འབྱོར་གྱིས་མཛད།
གསོ་བ་རིག་པའི་མན་ངག་ཤིན་ཏུ་ཉུང་འདུས་བདུད་རྩིའི་ཐིགས་པ་ལས། ཡང་བྱུང་ཁམས་བརྒྱུད་སོགས་
ཀྱིས་ས་མཐོ་བའི་གཡའ་རྫའི་ས་རླངས་དུག་ནི། རྒྱུགས་སོགས་ཀྱིས་མགོ་འཐིབ་དབུགས་འཚང་ནས་སྟོང་སྐྱུག་
དང་བརྒྱལ་སོགས་འོང་། དེ་ལ་འབྲོང་ངམ་གཡག་རོག་གི་ཁྲག་སྐམ་ཐུན་རེ་འཐུང་བ་དང༌། སྒོག་སྐྱ་མར་ཁུར་
བསྐོལ་བ་བཟུང་ཡོད་ན་སྔ་དྲོ་ཁ་སྣར་བསྐུས་ན་དུག་དེ་མི་ཕོག་ཀྱང་དེ་ཟོས་ན་དབུགས་འཚངས། དུག་དེ་མི་རྟ་ག་
ལ་ཕོག་ཀྱང་རྩམ་པ་མེར་བསྲེག་གསུར་རམ་ལྕི་བའི་དུ་བ་བདུག་པ་དང་། ལ་ཕུག་ཉུང་མ་སྐམ་པོ་ཡོད་ན་བསྐོལ་
ནས་བླུད་ན་ཕན་ནོ། །



གསུམ་པ། ཀོང་སྤྲུལ་ཟིན་ཏིག་ལས་དུག་ནད་གསོ་བའི་སྐོར།
ཀོང་སྤྲུལ་ཡོན་ཏན་རྒྱ་མཚོས་མཛད།
སྦྱར་དུག་ལ། ཕྱི་ནང་གསང་རྟགས་རྒྱས་པར་མན་རྒྱུད་ལས་གསུངས་པ་ཤེས་དགོས་པ་ལས་ཕྱོགས་རེས་མི་
རྟོགས་ཀྱང་། མདོར་བསྡུས་ཕྱི་རྟགས་ནི་ནངས་སྔ་ནམ་ལངས། གཏམ་མ་ལབ། ཁ་ཟས་མ་ཟོས་པའི་སྐབས་
མཆིལ་མ་མ་དཀྲོག་པར་རང་ལུགས་དེ་ཆུ་གཙང་ཕོར་གང་དུ་བླུག་པས་ཁར་ལྡིང་ན་མིན་ལ་གཏིང་དུ་སོང་ན་ཡིན། །
ཡང་དཀར་གོང་མེས་བསྲེགས་པའི་སྟེང་མཆིལ་མ་བླུག་ལ་གྲང་ནས་བཅག་པས་ནས་གང་ཙམ་ནག་པོར་སོང་ན་
ཡིན། ནང་རྟགས་རྩ་རྒྱུད་འགྱུར་ལྡོག་མང་ལ་གདོན་རྩ་དང༌། ཆུ་མདོག་མ་ངེས་པ་སྣ་ཚོགས་འགྱུར། ཟངས་ལ་
བྱུགས་ན་ནག་པོར་འགྲོ། ནད་སྣ་མང་ཞིང་འགྱུར་ལྡོག་ཆུང་། ཟས་ཟོས་ཀྱང་ལུས་སྟོབས་འཆོར། ཕོ་མཆིན་མི་
བདེ། ཆམས་རིམས་མང་དུ་ཕོག སྙིང་མི་དགའ། དོན་མེད་པར་ན་ཞིང་དོན་མེད་དུ་དྭངས་པ་རྣམས་དུག་
རྟགས་ཡིན། གསང་རྟགས་རེ་རལ་བའི་འོ་མར་བཏབ་པ་བཏང་བས་སྐྱུགས་པ་དང་། སྡུད་སྨན་བཏང་བས་
འདུས་རྟགས་བྱུང་ན་ངེས་པ་ཡིན། དེ་ལ་ཐོག་མར་སྡུད་སྨན་ཐང་ཆེན་ཉེར་ལྔ། བྱང་ལུགས་སྔོ་ཐང་བཅུ་གསུམ་
རིགས་གཉིས། བསེ་རུ་བཞི་ཐང་རྣམས་བཏང་། འདུས་རྟགས་ལུས་ལྕི་ཞིང་སྐྱིད་པ་བསྐྱུར། ཡི་ག་འགག་ཁ་ལྕེ་
སྐམ། ཕོ་བར་ཚ་རུབ་བྱེད། དེ་ལྟར་མ་བྱུང་བར་སྡུད་སྨན་ནན་བསྐྱེད་ཅིང་སྐབས་སུ་མཐིལ་བཞི་བསྐུ་མཉེ་དང་།
ཕོ་བར་རུས་དུགས། རྒྱུ་ཞབས་ལ་བྱེ་མའི་དྲོད་དུགས་བྱ། དངོས་གཞི་རྒྱུད་ཀྱི་ཅོང་ཞི་བསིལ་སྦྱོར་དུག་སྨན་ཁ་ཚར་
ཅོན། གུར་གུམ་བཅུ་གསུམ་ཁ་ཚར་ཅན། དབང་རིལ་ཉེར་ལྔ། གཡུ་རྙིང་ཉེར་ལྔ། དཔའ་བོ་བཅུ་གཉིས་ཁ་ཚར་
ཅན། བྱེ་རིང་བསེ་རུ་བཞི་སྦྱོར་ལྡེ་སྒྱུར་བཅས་པ། ཁྱད་པར་ཀོ་ཥའི་སྦྱོར་བ་རྣམས་ཀྱིས་གསོད། མ་ཐུབ་ན་ཀོ་
ཐའི་ཚིག་སྦྱོང་སོགས་ཀྱིས་དག་པར་བྱས་རྗེས། དུག་འཇོམས་རྨ་བྱའམ། པུ་རི་སྐྲ་ཆིངས་ཀྱི་ལག་ལེན་ལྟར་བཏང་
བས་ཕན་ཆེར་འབྱུང་། ལོག་གནོན་རིན་ཆེན་རིལ་བུ། ཁྱད་པར་རིན་ཆེན་ཡང་ཟབ། མང་སྦྱོར་ཆེན་མོ། དབང་
རིལ་རྟ་རི་མ་དང་། ཤེལ་དཀར་མཆོད་རྟེན་རྣམས་གཅིག་ཆོག་ཏུ་འགྱུར། རྒྱབ་བརྟེན་གདོན་བཅོས་བྱ། སྔ་དྲོའི་
རིགས་ལ་ཁ་ཟས་སྤང་། ཕྱི་དྲོར་ནན་བསྐྱེད་ནས་བཟའ། ཉ་ཕག་གི་ཤ་རུལ་སྐྱུར། བཤུལ་ཆགས་ཤ སྔོ་ངད་
སོགས་སྤང་། བ་ལང་གནའ་དགོའི་ཤ་གསར། ཁུར་མང་འབྲས་དང་ཡོས་ཐུག་ཇ་སོགས་བཏང་། ཟུངས་ངན་ལ་
ཆང་གསར་ཤ་ཡིབ་སོགས་ཚོད་སྦྱར་བསྟེན། ནད་འདིས་ཟིན་ནས་ཉལ་པོ་དང་བཞོན་པ་ཞོན་པ། ངལ་དུབ་ཀྱི་
ལས། སྨྲ་བརྗོད་མང་པོ། ཉིན་གཉིད། རླན་གྲང་སོགས་སྤང་དགོས། ནད་འདི་རྒྱུ་དང་བབས་ས་སོགས་མི་འདྲ་
100



བ་ཤིན་ཏུ་མང་བས་བརྟག་དང་བཅོས་ཐབས་ཐམས་ཅད་མན་ངག་རྒྱུད་ཉིད་ལ་དཔང་པོར་བྱ་བ་གལ་ཆེའོ། །
ཁ་ཟས་མ་འཕྲོད་པ་དང་མ་གོམས་པ་དང་དུས་མིན་ཟོས་པ་སོགས་མེ་དྲོད་ཀྱིས་འཇུ་བར་མ་ནུས་པར་དྭངས་
སྙིགས་འདྲེས་ཏེ་རྩ་མིག་ཏུ་བྱེར་བས་གྱུར་དུག་ཏུ་སོང་། ནད་རྟགས་རླུང་མཁྲིས་སོགས་སྡོང་ཟླ་ལྟར་སྟོན། ཕོ་བ་
རྩིབས་ལོགས་གཟེར། སྒྲེག་ཅིང་སྦོ་ལ་ཟས་འཇུ་དཀའ། རྩ་ཕྲ་ལ་གཏིང་ན་གྲིམས། ཆུ་མདོག་དམར་པོའམ་སྨུག་
ལ་ཀུ་ཡ་དུམ་བུར་ཆད། དེ་ལའང་སྦྱར་དུག་ལྟར་སྡུད་གསོད་བཤལ་གསུམ། ཚབས་ཆེ་ན་མང་སྦྱོར་བཏང་། ཡང་
ན་ཐོག་མར་ཕྱི་རྒྱུད་ཀྱི་སེ་འབྲུ་བཞི་པའམ་ད་ལིས་བཞི་པ་བཏང་། དེ་ནས་ཐོ་རངས་སྤོས་དཀར་ཕག་ཁྲག་སྟར་བུ་
སྦྱར་བ་དང་། སྲོད་ལ་འོ་མའི་ནང་ལན་ཚྭ་བཏབ་པ་ལྟག་སྤྲོད་དུ་བཏང་། འདུས་རྟགས་ཁོང་པ་སྙོམ། ལུས་ལྕི་
ཞིང་མཆིལ་སྣབས་མང་། ཁ་ཟས་མི་ལེན་པའི་སྐབས། མན་རྒྱུད་གི་ཝང་བཅོ་ལྔ་དང་། བོང་དཀར་བཅུ་གཅིག་
ལྟག་སྤྲོད་གྱིས་བཏང་ལ་གང་ཉེའི་གནས་ནས་སྐྱུག་བཤལ་གྱིས་སྦྱོང་བའམ། འདུས་རྟགས་བྱུང་འཕྲལ་སྦྱོང་བསད་
གཅིག་དྲིལ་བྱས་ཀྱང་ཆོག དུག་ནད་སྤྱི་ལ་དཔའ་བོ་ཉེར་ལྔ། སུ་མི་བཅུ་གསུམ། ཟུར་མཁར་བའི་སེང་གེ་གསུམ་
འགྲོལ་ཉུངས་མའི་ཁུ་བས་འཕུལ་བ་དང༌། གླང་ཐབས་དང་བསྡོངས་པ་དང་། མ་ཞུ་དུག་ཐབས་བྱུང་བ་རྣམས་
གོང་དུ་སོ་སོའི་སྐབས་སུ་བཤད་པ་ལྟར་བཅོས། ཁྱད་པར་མ་ཞུ་དུག་ཐབས་ལ་ཟུར་ལུགས་སྐུ་ཁྲུ་སུམ་འགྲོལ་ལམ།
མ་ཞུ་བའི་དུག་བྱུང་འཕྲལ་ཐབ་ཀའི་ནང་གི་ས་ཚིག་དམར་པོ་ཕྱེ་མ་བྱས་པ་ཆུ་བསྐོལ་ཚན་མོར་སྦྱངས་པ་ཕོར་པ་དོ་
གསུམ་འཐུངས་པས་སྐྱུགས་འོང་ཞིང་། དེ་རྗེས་སྨན་བཏང་དགོས་མིན་ནད་ལ་དཔྱད་པས་ཀྱང་ཆོག ཡང་རི་ཀླུང་
གི་དྲེས་མའི་རིགས་མང་པོ་ཁཎྜ་རིལ་བུ་ལུག་རིལ་ཙམ་བྱས་པ་ཆུ་བསྐོལ་གྱིས་འཕུལ་བས་ཉིན་རེའི་དུག་ཐབས་དང་
མཆིན་པའི་དུག་ཚད་ལ་ཤིན་ཏུ་ཟབ། །
ཤ་དུག་སྤྱི་ལ་གསེར་ཞི་ཁ་སྤྲོད། ཞི་དྲུག་ལ་བྱེའུ་ལ་ཕུག་ཁ་ཚར་བྱས་པའམ། ཞི་དྲུག་རྐྱང་པ་གང་ཡང་འོམ་
བུའི་ལོ་མའི་ཐང་གིས་འཕུལ་བ། དཔའ་བོ་ཉེར་ལྔ། ཟླ་ཤེལ། ཟུར་ལུགས་གླང་ཆེན་སུམ་འགྲོལ། འོམ་བུའི་ཆིག་
ཐང་ཁོ་ནས་ཕན་ཞིང་། ཤ་དུག་ཡོད་པར་དོགས་པ་ལ་ཤ་བཙོ་སྐབས་འོམ་ཤིང་མཉམ་དུ་བཙོས་ནའང་ཕན་ཟེར།
ཤ་དུག་གེ་འགག་འཕྲལ་དུ་མ་བཅོས་ན་ཚབས་ཆེ་བས། དཔའ་བོ་ཉེར་ལྔ། ཞི་དྲུག་དང་བྱེའུ་ལ་ཕུག་སྒོང་ཐོག་པ་
འོམ་བུ་རེ་རལ་བཅས་པུ་བཞི་སྦྱོར་བསྡེབས་པ། རྒྱུ་ཚྭ་བཅུ་གཅིག ཐང་ཆེན་ཉེར་ལྔ། འོམ་ཐང་བཅས་ཟབ་
ཅིང་རྒྱུན་རིང་ན་མང་སྦྱོར་བཏང་། །
ཡང་ཤ་དུག་དངོས་མིན་པའི་ཤ་ནད་ཅེས་འཁྲུ་སྐྱུགས་བྱེད་པ་སོགས་ནད་རྟགས་སྣ་ཚོགས་ཅན་ཡོད་པ་དེ་
ལའང་ཞི་དྲུག་འོམ་ཐང་གིས་འཕུལ་བ་དང་། རྨ་བྱའི་མདོངས་བདུན་དུ་གྲགས་པའི་ཐང་སོགས་ཀྱིས་ཕན། ཡང་།
ཨ་རུ། བོང་དཀར། འོམ་བུ། རེ་རལ། བྱེའུ་ལ་ཕུག་རྣམས་ལོ་བརྒྱད་དྲི་ཆུས་ལྕགས་སྣོད་དུ་བཙོས་པའི་ཁུ་བ་
གྲང་མོ་མང་དུ་བཏང་། དེ་རྗེས་ཐང་དེ་ལ་དུར་བྱིད། དན་རོག ཐར་ནུ། ཁྲོན་བུ། སྔོན་བུ་རྣམས་ཐུན་ལོག་
བཏབ་ནས་རས་ཐུམ་བྱས་ཏེ་བཙོས་པའི་ཁུ་བས་བཤལ་བཏང་ན་ཤ་ནད་དང་ཤ་དུག་གི་རིགས་ཐམས་ཅད་ལ་ཕན་
101



ནོ། །
དཀར་དུག་གི་རིགས་གང་ལའང་དཀར་པོ་དྲུག་སྦྱོར་ཁོ་ནས་ཆོག་ཅིང་། དེ་སྟེང་གོ་ཐལ་བསྡེབས་ནས་ལྕམ་
རྩ་བུངས་བསྐྱེད་བཏང་བ་ཕྱུར་ཁུས་འཕུལ་བ་ཟབ་
དངུལ་ཆུའི་དུག་ལ། པི་ལིང་། ཕོ་རིས། ཅོང་ཞི། མཚུར་ནག བུལ་ཏོག སྟར་བུ་རྣམས་སྦྱར་བའི་
གཉེན་པོ་དྲུག་སྦྱོར་ཟབ། ས་མུ་དྲ་ཕ་ལ་ཁར་བཟུང་བས་དངུལ་དུག་ཐུབ། རྐན་སྐྲངས་ཤིང་ཆད་པ་ལ། ཨ་རུ་ར།
སྟོད་ཇ། དུད་པ་རལ་བ་ཅན་གསུམ་གྱི་རིལ་བུ་ཉིན་རེ་གཉིས་རེ་ཁར་བཟུང་ཞིང་མཆིལ་མ་ཕྱིར་འཕོས་པས་ཕན།
བཙན་དུག་ཚབས་ཆུང་བ་ལ་པི་པི་ལིང་གི་ཐང་ཡང་ཡང་བླུད་པ་དང༌། ཤོ་མང་གི་རྩ་བ་དང་ཡོས་ཚིག་སྦྱར་
བའི་ཐང་ངམ། རྟ་སྦྱངས་ཀྱི་ཁུ་བ་བཙིར་བའི་ནང་དུ་བུལ་ཏོག་མང་ཙམ་བཏབ་པ་དྲོ་འཇམ་བྱས་པ་ཕོར་པ་དོ་
གསུམ་བཏང་བས་སྐྱུགས་པ་འོང་ཞིང་དེས་ཀྱང་ཕན། ཚབས་ཆེ་བ་ལ་ལན་ཚྭ་བཟང་པོ་ཁྱོར་གསུམ་བྲག་སྐྱ་ཧ་བོ་
ཐུན་ལོག་བཏབ་པའི་ཕྱེ་མ་ཆང་གར་མ་ལ་སྦྱར་ནས་སོ་བར་དུ་བླུག་སྟེ་ཕྱར་བའི་ནང་དུ་བཞག་ཟུར་བཞི་ནས་བཏེག་
ལ་སར་བརྡེག་པ་ཁ་ཤས་མཐར། ཀོ་གྲུ་བར་སྣང་ལ་ཐག་པས་དཔྱངས་པའི་ནང་ན་ནད་པ་བཞག་ནས་བསྒྲིམས་ཏེ་
དྲག་ཏུ་བསྐོར་བས་སྐྱུག དབུགས་ལོན་ནས་སྦྱོང་སྨན་བཏང་། བཙན་དུག་ཚབས་ཆེན་ལ་ཐོག་མ་ནས་ཨ་རུ་ར་
སོགས་གཉེན་པོ་བཏང་ན་དུག་ཚད་ཕོ་བ་ནས་སྲོག་རྩར་དེད་དེ་བཅོས་སུ་མེད་པས་གོང་སྨོས་ལྟར་བྱ་བ་གལ་ཆེ།
ཡང་རྒྱ་ཚྭ་བཅུ་གཅིག་པའི་ཐང་གིས་མན་ངག་བསིལ་སྦྱོར་ཕུལ་ན་ཟབ། བཙན་དུག་ཚབས་ཆུང་ལ། ཨ་རུ་ར་རྒྱ་
གར་གྱི་བོང་ང་དཀར་དམར། གླ་རྩི། ལོ་བརྒྱད་དྲི་ཆུ་རྣམས་རེ་རེས་ཀྱང་ཐུབ་བོ། །
དབྱར་དུས་རྟ་ངང་བའི་སྤུ་ཁོང་དུ་སོང་བའི་སྟེང་ཆང་སྐྱུར་འཐུང་། ལུས་འཁྲུགས་པས་རྟ་སྤུ་འབུར་གྱུར་
ནས་གྲེ་བ་ཕོ་བ་སོགས་གང་གནས་ནས་ཟ་ཞིང་སྐྲངས། རྨ་ཡོད་པར་སེམས་ཤིང་ཟུག་ཆེ་བ་ལ་འབྲུ་མར་དང་ཚིལ་
དང་ཕག་ཚིལ་གང་རུང་ཟོས་པས་འཇོམས། ཁྱི་སྨྱོན་གྱིས་ཟིན་འཕྲལ་རྨ་ཁར་རྔབས་རུ་བཙུགས་ནས་ཁྲག་དྲང་།
རྨ་ལས་སོར་བཞིའི་གོང་དུ་རས་འཇག་བསྡམ། ཞག་ལོན་ནས་རྨ་ལྕགས་ཏེལ་གྱིས་བསྲེག རྨ་ནང་དུ་རྒྱུ་ཚྭ་སྐྱེར་
ཤུན་དུད་རྒན་རྣམས་བཙོད་ཁུས་བྱུག ཡུང་སྐྱེར་བོང་ང་གླ་རྩི་རྣམས་མར་གྱིས་བྱུགས་ཤིང་སྟེང་དུ་རྟ་སྦྱངས་ཞོ་
སྦྱར་རས་ཀྱིས་དཀྲི ། །
ཁྱི་དུག་ལྡང་བ་དང་མི་ལྡང་བ་གཉིས་ཀྱི་སྨན་དཔྱད་གང་འོས་མན་ངག་རྒྱུད་ལྟར་ལ། ཁོང་སྨན་སྤྱིར་ཟུར་
ལུགས་གཟིག་ཆེན་སུམ་འགྲོལ་གུ་གུལ་ཐང་གིས་འཕུལ་བ་ཟབ།
སྦྲུལ་གྱིས་ཟིན་པའི་དུག་ལ་རྨ་ཁར་འཕྲལ་དུ་རྔབས་རྭ་བཙུགས་ནས་ཁྲག་དྲང་། རྨ་ཆས་དང་བྱུག་པ་ཁྱི་
སྨྱོན་སྐབས་ལྟར་བྱ། དུག་འདི་ཁྲག་ལ་གནས་པས་གང་དང་ཉེ་བའི་རྩ་ལ་གཏར་ཁ་བྱ། གུ་གུལ། དུད་རྒན། ཨ་
ཤྭ་གནྡྷ། རྒྱ་སྣེ་རྣམས་བ་ཆུས་རིལ་བུ་དྲིལ་བ་གུ་གུལ་བཞི་པ་སྟེ་ཆུས་འཕུལ། རྒྱ་སྤོས། སེང་ཕྲོམ། ཤུ་དག ཧོང་
ལེན། གོ་ཡུ། སུག་སྨེལ། རུ་རྟ། ཤིང་མངར་སྦྱར་བའི་རྒྱ་སྤོས་ལྔ་པ་ཞུན་མར་གྱིས་འཕུལ་བ་སྟེ་བཞི་པ་དང་ལྔ་པ་
102



གཉིས་ཀ་ཁྱི་སྦྲུལ་སྲིན་བུའི་དུག་རིགས་འཇོམས་པ་ལ་བསྔགས་སོ། །
རེག་དུག་གི་ནད་ལ། ཐོག་མར་བརྟག་ཐབས་ནི། རྩ་ཕྲ་ཞིང་གཏིང་ན་བྱིང་། དྲག་དལ་ངེས་མེད་དུ་
འཕར་ཞིང་སྐབས་སུ་སྡོད། ཆུ་མདོག་ལྗང་ལ་ལྦུ་བ་གཡུང་། མར་ནག་ཐིགས་གཅིག་བླུག་པས་སེར་པོའམ་ཁྲག་
མདོག་ཏུ་འགྱུར། ཡང་ན་ལྦུ་བ་འཐོར་འགྲོ། ནད་ཕོག་མ་ཐག་ནས་ཆམ་པ་འདེབས། ལུས་ལྕི། སྐྱིད་པ་བསྒྱུར།
མཁལ་རྐེད་གཟེར་ཞིང་ཆུ་སོ་ཟ་བ། དེ་ལ་བྱུང་ལུགས་མིང་ཅན་ནག་པོ་འཁྲུལ་མེད་ཀྱི་ཐང་བཏང་བས་རང་གི་
མངོན་ཚུལ་འབྱུང་། ནད་པས་རྒྱུ་རྐྱེན་མ་ཤེས་པའམ་ངོ་ཚས་མི་བཤད། སྨན་པ་ཉམས་མེད་ཀྱིས་ནད་ངོས་མ་
ཟིན་པར་སྨན་གང་བྱུང་བཏང་བས་བཅོས་སུ་མེད་པའམ། ཡུན་རིང་མནར་བའི་གཅོང་ནད་ཆེན་པོར་འགྱུར་བས་
ཐེ་ཚོམ་དོགས་གཞི་ཡོད་རིགས་ལ་རྟོག་དཔྱོད་ཤིན་ཏུ་ཞིབ་མོ་གལ་ཆེ། གསང་རྟགས་མིག་སྔོ་ཞིང་མིག་སྤྲིན་དམར་
པོ་འབྱུང་། ཆང་། ལུག་ཤ མངར་རིགས་དང་ཤིང་ཏོག་རིགས། ཁྲག་ཚྭ་རྣམས་འཛེམ། སྨན་བཟི་ཡོད་གཏན་
ནས་འགྲོ་མི་རུང་། ནད་ཕོག་སྐབས་རི་བོང་ཤ་དང༌། ཀུ་ཤུ་རློན་པ་ཁར་སོང་ན་རྗེས་ནས་སྨན་བཅོས་རྡུག་པས་
སྤང་། ཐོག་མར་སྨན་གང་ཡང་ཁར་མ་སོང་སྐབས་ར་ཁྲག་བཅོ་ལྔའམ་ལྔ་པས་ཀྱང་ཐུབ་ཅིང་། གུར་ཀུམ་བཅུ་
གསུམ་ཁ་ཚར་ཅན། བ་རུ་བཞི་སྦྱོར་རྣམས་ཀྱང་འཕྲོད། ཟི་ལིང་ཤིང་ཏོག་ཆི་བ་ཁའམ་དམར་རིལ་དཀར་ཡོལ་
སོགས་ཀྱི་འོག་ཏུ་ནུས་བསྲེགས་བྱས་པའི་དུད་པས་ཀྱང་ཐུབ་པའི་གསུང་རྒྱུན་འདུག འོན་ཀྱང་བཅོས་ཚུལ་ཟབ་
ཁྱད་ཅན་ལག་བླངས་མ་ནི། ཐོག་མར་ཐང་ཆེན་ཉེར་ལྔའམ། བྱུང་ལུགས་མིང་ཅན་ནག་པོའི་གཅིག་ཐང་ལན་ཁ་
ཡར་བཏང་རྗེས། རྒྱུའི་སྲེག་སྨན་རིལ་བུ་གསུམ་རེ་ཐོ་རངས་སྔ་བར་ཇ་ཐང་གར་སླ་སྙོམ་པ་བྱ་སྒོང་དོ་ཙམ་ལོང་ལོང་
འཁོལ་བ་དེས་འཕུལ། ཡང་ན་ཆུ་བསྐོལ་གྱིས་འཕུལ་ཡང་རུང་། རིལ་བུ་རྣམས་འཇང་གི་སྨན་ཤོག་ལྟ་བུས་དམ་
པར་དྲིལ་ནས་ཁ་ལ་མི་རེག་པར་བྱས་ལ་ཁྱུར་མིད་དགོས། འཇུ་ཚོད་ལ་སྐྱུགས་གྲབས་བྱེད་ན་མགོ་ལ་ཆུ་ལྕགས་
དང་། སྐེ་སྟོང་རྡོ་འཁྱག་གཏུགས་པ་དང་། སྣ་སྒོར་སྤོས་དྲི་ཞིམ་པོ་མནམ་པ་སོགས་སྐྱུགས་ནོན་གང་དྲག་བྱེད།
བཤལ་སོང་ན་ཕན་ཆེ། བཤལ་གྲབས་ཀྱིས་རྒྱུ་མ་གཟེར་ཆེ་ན་ཆང་ཧུབ་དོ་གསུམ་འཐུང་བས་གཟེར་ཆག་ནས་
བཤལ་འོང་། མ་གཟེར་ན་ཆང་མི་བཏང་། སྨན་བཏང་བའི་དགོང་མོ་ནས་སོ་བར་ཤིང་བུས་བཀར་ནས་གཉིད་
ཞབས་མཆིལ་རླངས་རྒྱབ་ཏུ་འགྲོ་བར་བྱེད་པར་གསུངས་ཀྱང་དེང་སང་སྨན་ཞུ་ཚོད་ཙམ་ལ་སོ་ཤིང་བཞག་ནས་ཇ་
སྦྱོར་གཉིས་གསུམ་ཙམ་གྱི་མཚམས་སུ་མི་དགོས་པ་བྱེད་འདུག ཞོགས་པ་དང་ཉིན་མོ་སོགས་སུ་ཇ་ཐང་། གོ་ཡུ་ཁྱི་
ལ་ཝ་རི་བསྐོལ་གྲང་གིས་མཁུར་བཀང་བཅངས་པས་ཁ་ལ་རྨ་མི་འབྱུང་ཞིང་སོ་རྩ་བརྟན། དེ་བྱས་ཀྱང་རྙིལ་སྐྲངས་
ཆེ་ན། གསེར་མདོག་ཁྱི་ཝར་སྟར་བུ་རྣམས་ཕོན་ཆེ་བ། བྱིག་པན་ཨ་རུའི་བཞི་ཆ། གླ་རྩི་དྲི་ཐོན་བཅས་ཀྱིས་རྒྱུན་
ཏུ་མཁུར་བཀང་བྱ། ཁ་ནང་རྨ་བྱུང་ན་བིག་པན་ལ་ལྡོང་རོས་མདོག་འགྱུར་བསྲེས་པ་སྐམ་འདེབས་བྱེད། ན་ཚས་
མ་བཏུབ་ན་ཆུ་ལ་སྦྱངས་ནས་མཁུར་བཀང་བྱེད། སྲེག་སྨན་སྙིགས་མའི་སྟེང་ཁྱི་ཝར་གོ་ཡུ་དང་ཤ་རུ་ནུས་བསྲེགས་སོ་སོར་
ཆགཉིས། བིག་པན་ཆགཅིག་ གླ་རྩི་དྲི་ཐོན་བཅས་རློན་ཕྱུག་དང་སྐམ་འདེབས་གང་འོས་བྱ། ཉི་མར་ནན་གྱིས་སྐམ་
103



ན་ཕན་ཆེ། ཡང་བྱུག་པ་ལུགས་གཅིག་ལ་སྲེག་སྨན་སྙིགས་མ་དཀར་པོ་གཞིར་བྱ། དེ་སྟེང་གོ་ཡུ། སྙིང་ཞོ་ཤ བ་རུ་ར།
ཆི་བ་ཁའམ་དམར་རིལརུས་པ། སྟག་ཤ ཡུ་གུ་ཤིང་། སྣ་དུ་ད་ཤིང་། བསམ་དཀར། ལུག་མུར་རྣམས་ནུས་བསྲེགས།
དུང་ཧར་སྲེག་ནཱི་ལ་ཐོ་བ། ཡུང་བ། ཆུ་རྩ། ལུག་མུར་རྣམས་མ་བསྲེགས་པ་བཅས་ཞིབ་ཏུ་བཏག ཞོ་ལ་བཏབ་ནས་
ཟངས་སྣོད་དུ་སྦྱར་ལ་བྱུག མིག་ནད་ལ་སྲེག་སྨན་གྱི་དུད་པ་སེར་པོ་ཆགས་པ་དང་ཁ་ཆེ་གུར་གུམ་སྦྱར་བ་བྱུག གཞན་
ཡང་ཁོང་སྨན་ར་ཁྲག་བཅོ་ལྔ་དང་བཅུ་གསུམ་སོགས་སྤེལ་ནའང་ལེགས། རླུང་ཤས་ཆེ་ན་ཨ་གར་བཅོ་ལྔ་དང་སོ་ལྔ། ཆུ་
སེར་ཤས་ཆེ་ཞིང་ཟ་འཕྲུག་བྱུང་ན་སྤོས་དཀར་བཅུཔ་དང་། སེ་འབྲུ་བརྒྱད་པ་སོགས་བཏང་། སྨན་བཏང་བའི་ཞག་
བདུན་ཕྱིན་ཆད་ཚྭ་དང་ལུག་ཤ་མ་འདྲེས་པའི་འབྲི་གཡག་གི་ཤ་ཟ་གང་ཐུབ་དང་། ནད་གཞི་ཅན་ལ་མ་གནོདན་ར་
ཤའང་བཏང་བས་ཕན། ཇའང་སྨན་རྟ་བྱས་སྟབས་འཛེམ་མི་དགོས། སྨན་བཏང་ནས་ཞག་གཉིས་གསུམ་སོང་སྐབས་
ཟུངས་ངན་ཞག་གཅིག་གཉིས་སྨན་མི་བཏང་བར་ངལ་གསོ། དེ་ནས་ཟུངས་བསྟུན་བཏང་། ནད་གསར་པའི་སྐབས་
སྨན་དངོས་ཐུན་ལྔའམ་གསུམ། ཕལ་ཆེར་བདུན་ལས་བཏང་མི་དགོས་པ་མྱོང་གྲུབ་ཡིན། ཞག་བཅུ་གཉིས་ནས་ཚྭ་ཕྱེད་
ཚྭ། ཞག་ཉེར་གཅིག་ནས་ལུག་ཤ་མ་གཏོགས་པ་འཛེམ་མི་དགོས། ཟུངས་ངན་དང་ག་མི་བདེ་བའི་རིགས་ལ་ཆང་ཅུང་
ཟད་བཏང་ཆོག རྗེས་སུ་འོང་རྩ་དང་རུ་ཐུང་གང་འོས་འན་གཉིས་ཙམ་གཏར། རྐེད་པ་དང་རྐང་པ་ན་བ་ལ་བྱིན་གཞུག་
དང་གདོང་ཆུ་གང་འོས་གཏར་ནས་ཆུ་ཚན་བསྟེན་པས་ཕྱིས་མི་འཕར་བའི་གནད་ཟབ། གཏར་ག་མ་བྱས་པར་ཆུ་ཚན་
རྐྱང་པས་རྗེས་མི་ཆོད། ལུས་ཟུངས་གསོ་བའི་སྨན་མར་སོགས་ཀྱང་བྱ། དྲག་ཤུལ་གྱི་ལས། རྟ་སོགས་ཞོན་པ། ཉིན་
གཉིད། ཉལ་པོ་སོགས་སློང་རྐྱེན་རྣམས་ལོ་དུས་སམ་ཟླ་བ་དྲུག་གི་བར་དུ་སྤང་། ཟས་ཁ་ཚ་རུལ་སྐྱུར་སྔོ་ངད་ལ་ཕུག་
སོགས་སྤང་། ཤིང་ཏོག མངར་རིགས་རྣམས་ཀྱིས་གནོད་པས་འཛེམ། སྤྱིར་ནད་འདི་དཔྱིད་ཁམ་བུའི་མེ་ཏོག་རྒྱུས་པ་
དང་། སྟོན་དུས་བཅས་ལྡང་བའི་དུས་ཡིན་པས་ནད་གཞི་ཡོད་ན་དུས་དེར་ལྷག་པར་གཟབ། ཡང་འདིའི་ནད་རོ་ལུས་
པས་མཐིལ་བཞིར་ཟ་འཕྲུག་བླང་གཉའ་ལྟ་བུར་གྱུར་པ་ལ་གང་ཉེ་གང་རྒྱས་ཀྱི་རྩ་ལ་ཡང་ཡང་གཏར། རྨ་རོ་གྲི་རྣོན་པོས་
བཞར་ནས་ཁྲག་འབྱུང་བ་བྱས་ལ། ཨ་རུ་རྡོག་གཉིས། གོ་ཡུ་གཉིས་ནུས་བསྲེགས་ཐལ་བ། སྟར་ཁན་སྟར་ག་ཙམ། མ་
ནུ་ཁྲག་ཅན་གཅིག་མེ་མུར་དུ་ཚོས་ཙམ་བསྲེགས་པ། སྤོས་དཀར། གླ་རྩི་ཐུན་གཅིག སྟོད་ཇ་དང་ནི་ལ་ཐོ་ཁ་གཉིས་ལྟར་
ག་ཙམ་རེ། ཕོ་རིལ་བཅུ་གཅིག་རྣམས་ཕྱེ་མར་འཐག་པ་ལྕགས་སྣོད་དུ་འདམ་འཐགས་བྱས་པས་སྔོ་ནག་ཏུ་སོང་བའི་ཕྱེ་
མ་དེ་འན་ཁ་ཤས་སྐམ་འདེབས་བྱས་ན་སྔ་མའི་ཤ་རོ་ཆོད་ནས་ཤའུ་གསར་པ་འབྱུང་བས་ཟབ། ཡང་ལུགས་གཅིག་ལ།
གོ་ཡུ་དང་། མ་ནུ་ཁྲག་ཅན་མེར་བསྲེགས་ཐལ། ལ་ལ་ཕུད། སེང་ལྡེང་ཁཎྜ། ནཱི་ལ་ཐོ་ཋ་རྣམས་སྦྱར་བའི་བྱུག་པས་ཀྱང་
ཕན་པར་བཤད། རེག་དུག་ལ་སྨན་མ་བཏང་བའི་སྐབས་འགོས་རྒྱུ་མེད། སྨན་བཏང་ཟིན་ནས་ཁ་རླངས་གོས་སྟན་གྱི་དྲི་
དང་དྲོད་སོགས་ཞག་གསུམ་མམ་བདུན་བར་ཤིན་ཏུ་འཛེམ་པ་གལ་ཆེ། སྨན་བཏང་ཚར་ནས་ནད་འགོ་སླ་བ་ཡིན་ནོ། །
（ལྷ་མོ་སྐྱབས།)
104



དུས་རབས་ཉེར་གཅིག་པའི་བོད་ལུགས་གསོ་རིག་དངོས་ཚན་
སློབ་གསོའི་འཆར་འགོད་སློབ་དེབ་ཀྱི་དཀར་ཆག
རྨང་གཞིའི་སྐོར།
༡ གསོ་རིག་ལོ་རྒྱུས།
གཙོ་སྒྲིག་པ། བྱམས་པ་འཕྲིན་ལས།
གཙོ་སྒྲིག་གཞོན་པ། མིག་དམར་རྒན་པ། ཀླུ་འབུམ་རྒྱལ།
༢ རྩ་རྒྱུད།
གཙོ་སྒྲིག་པ། ཉི་མ་ཚེ་རིང་།
གཙོ་སྒྲིག་གཞོན་པ། མིག་དམར་ཆུང་བ།
༣ གྲུབ་པ་ལུས།
གཙོ་སྒྲིག་པ། ཁྲོ་རུ་ཚེ་རྣམ།
གཙོ་སྒྲིག་གཞོན་པ། གཡང་དགའ། དགའ་བའི་རྡོ་རྗེ།
༤ འཕེལ་འགྲིབ་ནད།
གཙོ་སྒྲིག་པ། སྐལ་བཟང་འཕྲིན་ལས།
གཙོ་སྒྲིག་གཞོན་པ། སངས་ལོ། འབུམ་ཁོ།
༥ ཐ་མལ་ནད་མེད།
གཙོ་སྒྲིག་པ། པད་ཁོ་
གཙོ་སྒྲིག་གཞོན་པ། སྐལ་གོ དབང་གྲགས།
༦ སྦྱོར་བ་སྨན་
གཙོ་སྒྲིག་པ། ཀརྨ་ཚོགས་གཉིས།
གཙོ་སྒྲིག་གཞོན་པ། ཙིབྷ།



༧ ཆ་བྱད་དཔྱད།
གཙོ་སྒྲིག་པ། བློ་བཟང་དམ་ཆོས།
གཙོ་སྒྲིག་གཞོན་པ། བཙུན་ཐར་རྒྱལ།
ངོས་བཟུང་རྟགས།
གཙོ་སྒྲིག་པ། བསམ་གྲུབ་རྒྱལ།
གཙོ་སྒྲིག་གཞོན་པ། དཀོན་མཆོག་རྒྱལ་མཚན།
༩ གསོ་བྱེད་ཐབས།
གཙོ་སྒྲིག་པ། དཔལ་ལྡན་རྒྱ་མཚོ།
གཙོ་སྒྲིག་གཞོན་པ། ཚེ་རིང་རྒན་པ།
༡༠ བྱ་བྱེད་སྨན་པ།
གཙོ་སྒྲིག་པ། བན་དེ་ཚེ་རིང་།
གཙོ་སྒྲིག་གཞོན་པ། ལྷ་མཁར་རྒྱལ།
༡༡ མཇུག་དོན་ཡོངས་གཏད།
གཙོ་སྒྲིག་པ། འོ་ཚོགས་ཆེན།
གཙོ་སྒྲིག་གཞོན་པ། སྐལ་བཟང་རྡོ་རྗེ། ཨ་བུ་དཀར་ལོ།
༡༢ གནམ་རིག་སྐར་རྩིས།
གཙོ་སྒྲིག་པ། བསམ་གྲུབ་རྒྱ་མཚོ།
གཙོ་སྒྲིག་གཞོན་པ། ཀུན་དགའ་རིག་འཛིན། རིག་འཛིན།



ནད་ཐོག་ལག་ལེན་སྐོར།
༡ ཉེས་གསུམ་གསོ་བ། །
གཙོ་སྒྲིག་པ། དབང་འདུས།
གཙོ་སྒྲིག་གཞོན་པ། བསོད་ནམས་འཆི་མེད། རྣམ་རྒྱལ་ཐར།
༢ ཁོང་ནད་གསོ་བ།
གཙོ་སྒྲིག་པ། སྟོབས་རྒྱས། །
གཙོ་སྒྲིག་གཞོན་པ། རྡོ་རྗེ། ཀུན་རྣམ།
༣ ཚ་བ་གསོ་བ།
གཙོ་སྒྲིག་པ། རྟ་མགྲིན་རྒྱལ།
གཙོ་སྒྲིག་གཞོན་པ། རིན་ཆེན་དོན་གྲུབ།
༤ གཉན་རིམས་གསོ་བ། །
གཙོ་སྒྲིག་པ། ཚུལ་ཁྲིམས།
གཙོ་སྒྲིག་གཞོན་པ། ཤེས་རབ་རྒྱ་མཚོ། ཚེ་རིང་།
༥ ལུས་སྟོད་གསོ་བ།
གཙོ་སྒྲིག་པ། ཐམ་ག་ངག་དབང་རྒྱ་མཚོ།
གཙོ་སྒྲིག་གཞོན་པ། འཇམ་དབྱངས་བསོད་ནམས།
༦ ཐོར་ནད་གསོ་བ།
གཙོ་སྒྲིག་པ། ཉི་མ།
གཙོ་སྒྲིག་གཞོན་པ། དོན་གྲུབ་ཚེ་རིང་། ད་བང་ཆེན་ཚེ་བརྟན། །
༧ ལྷན་སྐྱེས་རྨ་གསོ་བ།
གཙོ་སྒྲིག་པ། ཤེས་རབ་ཆོས་འཕེལ།
གཙོ་སྒྲིག་གཞོན་པ། གཡང་མེར། བུ་ཆུང་ཚེ་རིང་
༨ བྱིས་པ་གསོ་བ།
གཙོ་སྒྲིག་པ། དྲི་མེད་འོད་ཟེར།
3



གཙོ་སྒྲིག་གཞོན་པ། དཔལ་རྒྱམ། འཇམ་ཁོ།
༩ མོ་ནད་གསོ་བ།
གཙོ་སྒྲིག་པ། བྱམས་པ་སྒྲོལ་དཀར།
གཙོ་སྒྲིག་གཞོན་པ། མིང་སྐྱིད་མཚོ་མོ། དབྱངས་ཅན་སྒྲོལ་དཀར།
༡༠ གདོན་ནད་གསོ་བ།
གཙོ་སྒྲིག་པ། བྱ་མདོ་ཀླུ་བྱམས་རྒྱལ།
གཙོ་སྒྲིག་གཞོན་པ། མ་ཅིག
༡༡ མཚོན་རྨ་གསོ་བ།
གཙོ་སྒྲིག་པ། ལྷུན་གྲུབ་བསྟན་དར།
གཙོ་སྒྲིག་གཞོན་པ། བསོད་ནམས་ཚེ་རིང། བསོད་ནམས་ཕུན་ཚོགས།
༡༢ དུག་ནད་གསོ་བ།
གཙོ་སྒྲིག་པ། ལྷ་མོ་སྐྱབས།
གཙོ་སྒྲིག་གཞོན་པ། བློ་བཟང་དོན་གྲུབ། གཡང་ལོ།
༡༣ ཞི་བྱེད་སྨན་སྦྱོར།
གཙོ་སྒྲིག་པ། བསྟན་ཁོ།
གཙོ་སྒྲིག་གཞོན་པ། ཚེ་བཀྲ རྡོ་རྗེ།
༡༤ སྦྱོད་བྱེད་ལས། །
གཙོ་སྒྲིག་པ། འཇམ་དབྱངས་ལྷུན་གྲུབ།
གཙོ་སྒྲིག་གཞོན་པ། ཀུན་དགའ་ཕུན་ཚོགས། དོན་གྲུབ།
ir
19



“21世纪藏医本科教育规划教材”系列教材目录
基础部分
1. 《藏医药学史》
主编,强巴赤列
副主编 大米玛楞本嘉
2. 《藏医药学概论》
主编 尼玛次仁
副主编 小米玛
3. 《藏医人体学》
主编措如·才朗
副主编,央嘎嘎务多吉
4.《藏医病机学》
主编 格桑陈来
副主编 桑老本考
3.《藏医预防保健学》
主编 伟科
副主编,杂尔考,旺扎
6.《藏医药理学》
主编 玛措尼
副主编子巴
7.《藏医外治学》
主编旦切
副主编,增加
8.《藏医诊断学》
主编 三智加
副主编, 却坚赞
9.《藏医治疗学》
主编 班旦加措
副主编大次仁
10. 《藏医伦理学》
主编完德才让
副主编 兰科加
11.《四部医典汇论》
主编艾措千
| 副主编 杂藏多杰阿吾孜洛
12、《天文历算学》
主编 桑珠加措
副主编,贡嘎仁增仁增



临床部分
1.《藏医三大基因学》
主编 旺堆
副主编索朗其美 南加太
2. 《藏医内科学》
主编 多布杰
副主编 多吉贡郎
3. 《藏医热病学》
主编 已正加
副主编仁青东周
4.《藏医疫病学》
主编 次智不
副主编,西统加措才让
5.《藏医五官科学》
主编 唐卡拉杰
副主编 降拥四郎
6.《藏医杂病学》
主编尼玛
副主编 端智才让昂青才日
7.《藏医外科学》
主编 西绕群培
副主编央美 普琼次仁
8.《藏医儿科学》
主编 智美
副主编 华尔江加木科
9.《藏医妇科学》
主编,强巴卓嘎
副主编,明古措央金卓嘎
10.《藏医精神病学》
主编 李先加
副主编 玛久
11.《藏医外伤学》
主编 伦珠旦达
副主编索朗次仁索朗平措
12.《藏医疗毒学》
主编 拉毛加
副主编,罗藏东主 杨乐
13.《藏医方剂学》
主编卫科
副主编,才布扎多杰
14.《藏医泻治学》
主编,加央伦珠
副主编 贡嘎平措顿珠



རྒྱལ་ཡོངས་མཐོ་རིམ་སློབ་གྲྭའི་བོད་ལུགས་གསོ་རིག་ཆེད་
ལས་སློབ་དེབ་རྩོམ་ཞུས་ཨུ་ཡོན་ལྷན་ཚོགས་ཀྱི་
རིག་གཞུང་ཆེད་མཁས་ཚོགས་པའི་མིང་ཐོ།
བློ་འདྲི་ས། བྱམས་པ་འཕྲིན་ལས། ཁྲོ་རུ་ཚེ་རྣམ། ཉི་མ།
ཁོངས་མི། བསྟན་ཁོ། བསམ་གཏན། ཉི་མ་ཚེ་རིང་། ཚེ་བཀྲ་ བན་དེ་ཚེ་རིང་།
ཀླུ་འབུམ་རྒྱལ། ཧི་ཞིན་ཡིན།
རྒྱལ་ཡོངས་མཐོ་རིམ་སློབ་གྲྭའི་བོད་ལུགས་གསོ་རིག་ཆེད་ལས་
སློབ་དེབ་རྩོམ་ཞུས་ཨུ་ཡོན་ལྷན་ཚོགས་ཀྱི་མིང་ཐོ།
བློ་འདྲི་ས། བྱམས་པ་འཕྲིན་ལས། ཉི་མ། །
ཀྲུའུ་རིན་ཨུ་ཡོན། ཧི་ཞིན་ཏུང་། །
ཀྲུའུ་རིན་ཨུ་ཡོན་གཞོན་པ། ཁྲིན་ཙིཆོན། ཨ་བརྟན། ཡང་ཏེན་ཞིན། ཧིའུ་ཀྲི་མིན།
འོ་ཚོགས་ཆེན། ཁྲོ་རུ་ཚེ་རྣམ།
ཨུ་ཡོན། ཀརྨ་ཚོགས་གཉིས།
ཀླུབྱམས་རྒྱལ།
བཀྲ་ཤིས་ཚེ་རིང་།
ཉི་མ་ཚེ་རིང་།
ཀུན་བཟང་རྒྱལ། །
ཀླུ་འབུམ་རྒྱལ།
དགྲ་འདུལ།
རྟམགྲིན་རྒྱལ།
སྐལ་བཟང་འཕྲིན་ལས།
བཀྲ་ཤིས་རྣམ་རྒྱལ།
འཇམ་དབྱངས་བསོད་ནམས།
སྟོབས་རྒྱས།



བསྟན་ཁོ་
ཐམ་ག་ངག་དབང་རྒྱ་མཚོ། ཐུབ་བསྟན།
དོན་གྲུབ།
གདུགས་དཀར།
པད་མ་བསྟན་འཛིན། དཔལ་རྒྱམ།
བག་གྲོ
བན་དེ་ཚེ་རིང་། ། དབང་ཆེན་ཚེ་བརྟན། དབང་འདུས།
མིག་དམར་རྒན་པ། མིང་སྐྱིད་མཚོ་མོ། ཚའོ་ཀྲིན་ཁེ།
ཚུལ་ཁྲིམས། ཚུལ་ཁྲིམས་རྒྱལ་མཚན།
ཚེ་རིང་རྒན་པ།
ཝང་ལེན།
ཞང་ཚུལ་ཁྲིམས་རྒྱལ་མཚན།
ཡུམ་པ།
གཡང་དགའ། རིག་འཛིན་རྒན་པ།
ལིས་ཧྲིའུ་ཨན། ཤེས་རབ་ཆོས་འཕེལ། སངས་རྒྱས།
བསམ་གྲུབ་རྒྱལ། བསམ་གཏན། བསོད་ནམས་ཕུན་ཚོགས།
བསོད་ནམས་ཚེ་རིང་། (བོད་ཡིག་གི་ཀ་མད་གོ་རིམ་བཞིན་དུ་བསྒྲིགས།）
ཚེ་བཀྲ
གཞུང་ལས་ཁང་།
ཀྲུའུ་རིན། ཚའོ་ཀྲིན་ཁེ་
ཁོངས་མི། ཝང་ལེན། བན་དེ་ཚེ་རིང་། བྱ་མདོ་ཀླུ་བྱམས་རྒྱལ། དབང་ཆེན་ཚེ་བརྟན།
རྡོ་རྗེ། གདུགས་དཀར། བསམ་གྲུབ་རྒྱལ།



全国高等院校藏医学专业教材编审委员会学术专家小组名单
顾问:强巴赤列措如·才朗尼玛
成 员:旦科 桑旦尼玛次仁才布扎完德才让楞本嘉
和兴明
全国高等院校藏医学专业教材编审委员会名单
顾问:强巴赤列尼玛
主任委员;贺兴东
副主任委员;陈资全 阿登 杨殿兴 侯志民 艾措千
惜如·才朗
委员:三智加才布扎 大仁增大米玛大次仁
王炼扎西泽仁扎西郎杰巴珠占 堆
日 科且正加央嘎杂藏陈来 玛措尼
尼玛次仁 西绕群培 向·楚程加赞 李福安
华江多布杰多杰次智木次陈尖参
李先加 更藏嘉完德才让英巴旺堆
明吉措姆昂青才日图布日降拥四朗 星全章
班玛丹增 索朗平措 索朗次仁顿珠 唐卡拉杰
桑 坦桑杰 曹正達楞本嘉(按姓氏笔画排列)
办公室
主任:曹正逵
成员:王炼完德才让李先加昂青才旦 多杰
星全章三智



དུས་རབས་༢༡ པའི་བོད་ལུགས་གསོ་རིག་དངོས་ཚན་
སློབ་གསོའི་འཆར་འགོད་སློབ་དེབ་བཅོས་སྒྲིག་
ཨུ་ཡོན་ལྷན་ཚོགས་ཀྱི་མིང་ཐོ།
བློ་འདྲི་ས། །བྱམས་པ་འཕྲིན་ལས། ཨ་དཀོན་རིན་པོ་ཆེ། བསྟན་ཁོ། ཉི་མ། རྟ་མགྲིན་རྒྱལ།
ཀྲུའུ་རིན་ཨུ་ཡོན། འོ་ཚོགས་ཆེན།
ཀྲུའུ་རིན་ཨུ་ཡོན་གཞོན་པ། ཉི་མ་ཚེ་རིང་། བྱ་མདོ་ཀླུ་བྱམས་རྒྱལ། མིག་དམར་རྒན་པ།
འཇིགས་བྱེད་སྐྱབས།
ཨུ་ཡོན། ཀརྨ་ཚོགས་གཉིས། ཀུན་རྣམ། སྐལ་བཟང་རྡོ་རྗེ། འཇམ་དབྱངས་བསོད་ནམས།
དོན་གྲུབ། རྡོ་རྗེ་རིན་ཆེན། དོན་གྲུབ་ཚེ་རིང་། རྣམ་རྒྱལ་ཐར། དཔལ་རྒྱམ། པད་ཁོ་
བན་དེ་ཚེ་རིང། བུ་ཆུང་ཚེ་རིང་། འབུམ་ཁོ མིག་དམར་ཆུང་བ། བཙུན་ཐར་རྒྱག
ཙིབྷ། ཚེ་རིང་། ཚེ་རིང་རྒན་པ། གཡང་མེར། རིན་ཆེན་དོན་གྲུབ། བསམ་གྲུབ་རྒྱལ།
བསོད་ནམས་ཚེ་རིང་། བསོད་ནམས་འཆི་མེད། ལྷ་མོ་སྐྱབས།
(བོད་ཡིག་གི་ཀ་མད་ཀྱི་གོ་རིམ་ལྟར་བསྒྲིགས།)
10



“21世纪藏医本科教育规划教材”修订委员会名单
顾问:强巴赤列,阿贡活佛 科尼玛 日正加
主任委员:艾措千
副主任委员:尼玛次仁 李先加 大米玛 黄希杰
委员:三智加子巴才让小米玛大次仁仁青东主杂玛措尼
央美 杂藏多杰本考 布琼次仁华尔江多杰仁青 伟科
贡朗 完德才让拉毛加降拥四郎 南加太 索朗次仁
索朗其美顿珠 增太加端智才让(以姓氏笔画为序)



ཏིང་འཛིན་བཀྲ་ཤིས།
当增扎西
རྩོམ་སྒྲིག་འགན་འཁུར་པ།
责任编辑:
དེབ་གཞིའི་བཟོ་འགོད་པ།
装帧设计:
རྟ་མགྲིན་རྡོ་རྗེ། རྟ་རྡོ།
丹真多杰达多
མེང་ལོང།
É
༄༅། །དུག་ནད་གསོ་བ།
རྩོམ་སྒྲིག་མཁན།
བཅོས་སྒྲིག་མཁན།
དཔེ་སྐྲུན་མཁན།
འགྲེམས་སྤེལ་མཁན།
གནས་ཁུལ།
སྦག་སྲིད་ཨང་གྲངས།
ཁ་པར་ཨང་གྲངས།
བརྒྱུད་འཚོང་མཁན།
པར་འདེབས་མཁན།
དེབ་ཚད།
པར་ཤོག
པར་གཞིའི་སྒྲིག་ཐེངས།
དུག་ནད་གསོ་བ་སློབ་དེབ་རྩོམ་སྒྲིག་ཚོ་ཆུང་།
ལྷ་མོ་སྐྱབས། རྡོ་རྗེ་ཚེ་རིང། བློ་བཟང་དོན་གྲུབ།
མི་རིགས་དཔེ་སྐྲུན་ཁང་
མི་རིགས་དཔེ་སྐྲུན་ཁང་གི་བོད་ཡིག་རྩོམ་སྒྲིག་ཁང་།
པེ་ཅིན་གྲོང་ཁྱེར་ཧོ་ཕེང་༧བྱང་འམ་ཨང་14པ།
100013
010 -64275311
རྒྱལ་ཡོངས་ས་གནས་སོ་སོའི་ཞིན་ཧྭ་དཔེ་ཚོང་ཁང་
པེ་ཅིན་དབྱི་ཧུད་པར་འདེབས་ཚད་ཡོད་ཀུང་སི།
787mn x1092mm 1/16
8. 375
2004ལོའི་ཟླ་7པར་པར་གཞི་1པོ་བསྒྲིགས།
2011ལོའི་ཟླ་12པར་གཞི2པ་བསྒྲིགས།
2011ལོའི་ཟླ12པར་པེ་ཅིན་དུ་པར་ཐེངས་4པ་བརྒྱབ།
01 -10000
སྒོར14. 00
པར་ཐེངས།
པར་གྲུངས།
རིན་གོང་།
ISBN 978 -7-105 -11959-2/R • 407 (བོད། 214)



图书在版编目(CIP)数据
藏医疗毒学: 藏文 / 拉毛加主编、-2版(修订本)
北京:民族出版社,2011.12
21世纪藏医本科教育规划教材
ISBN 978-7-105 -11959-2
1.0藏…… I. 0拉… 1.0藏医-中毒 - 治疗
医学院校 - 教材 - 藏语 W. DR291.4
中国版本图馆 CIP 数据核字(2011)第264018号
藏医疗毒学
编 著者 藏医疗毒学编写小组
修订者 拉毛加多杰才让罗藏东珠
出版发行 民族出版社
地址 (北京市和平里北街14号 邮编100013)
网址 http://www.mzchs.com
北京艺辉印刷有限公司
2004年7月第1版 2011年12月第2版
2011年12月北京第4次印刷
787 mm x 1092 mm 1/16
8.375
数 6001 - NANO 册
价 14.00 元
ISBN 978-7 - 105 ~ 11959 - 2/R-407(藏 214)
「地 网印版印开印印定
行 址址 刷次次本张数
(藏编室电话:010 -64275311 藏文发行科电话:010 - 64227665)



E-
ཙམ༌མ་
* ནས་་་
སོ་
। '
অফশের
བཞིན་གསལ་བྱེདིཀྐུརསྔོན་པོལས། བཤང་རྒྱུད་ལེའུ་བདུན་པའི་ཚེ་རིང་ནད་མི་ང་འདེཧ་རྨི་མང་གནང་བ་རྣམས་པསོགསཞས་ཚེགསགསོགས་བ་ཟློག་སྟང་ཡི་དམ་གསུམ་གྱུར་གྱི་ཉེ་བའི་འཆི་ས་ཡ་ན་ཁཟློག་པའི་ཐར་ཞེསེར་སྦྲིའི་འབྱངྒསྒོམ་ལ་
དམ། Acགཉིས་པའི་མི་རིགས་ཀྱང་ལེ་ཚན་ངང་རྒྱུ་བགྲེས་ཚེ་སྤྲེས་ཀྱི་ཡ་རཨ་འཁྲུགས་པ་ན་རང་ག་པས་རྟོགས་བྱིངབཀོང་པའི་བྲིས་ཆསྟེཏི ཐུབའོ།།



སརཚད ན *
༣༥:/44k >
༣44 1 ༣༥
༧ད་
༄༅། སྨནམའི་དགོངས་རྒྱས་རྒྱུད་བཞིའི་གསལ་བྱེད་གིཏཱུར་སྔོན་པོ་ལས། བཤང་རྒྱུད་ལེའུ་ཉི་ཤུ་པའི་ཁ་སྐོང་ན་དུག་གམ་འཛེམ་པ་ནས་རྫོགསང་སྨན་རྟ་ར་བའསིསོར་འབྱང་བཅས་བཀོད་པ་འབྲིས་མ་སྟེ་སོ་གསུམ་པའོ། །
དངོས་དུག



34
#
1 :++++++
ཀ བར། རྒྱུད་
| +44 །
ད*** སྐར །ཀད
༧༡༣༣ནད་སྐོ
༣༠ •དhལ་མནན་རྒྱུ
འབུ'''གསན་རྣམས་
*
1:
ན
་ནས།།
ཉནསངགཅ44，4
+
+
++914༠ *ws ས ༣༡
།
*
4
5
*
*ས་
་ཅན་པོ
སྟོན་ཟླ
རྒྱུནམ་རྒྱུན•ན*
མ། །
5
*** དུཏཆད བསྡུ་དv
ནa ***
*
ཅ
ན་ད|
ཀས་སྐཅདི*ཀས་དཔ༣ ངན་བསུབ་སད་
*ངསtཀོར ༣ཆུང་ +
s gyཅུཏྟཱ་བi
jབད
1•སི་རི་བ
དུ
ད་
༄༅། །སྨན་བླའི་དགོངས་རྒྱན་རྒྱུད་བཞིའི་གསལ་བྱེད་ལིའུ ར་སྔོན་པོས། བཤད་རྒྱུངལེའུབཅུ་དྲུག་པ་ག་ཛིས་སྦྱར་གྱི་སྡེ་ཞཞཆང་སྐས་བདུད་བཅོarkeངསོགས་སྡེ་ཚན་གྱི་ཁབྱང་ཀྱིraང་ཉི་མ་མི་འབཀོང། བསུ་བཤ་པ་ཁ་ཟས་བསྡོམས་པའི་
མི4ནས་དུག་ལྡན་གྱི་ཨ་གྱུར་དུག་ཏུ་གླུ་ཚུལ་དང་། བཅོ་བརྒྱད་པའི་མ་ཚར་བསྡུས་རྣམས་མོ་མེའི་ཁ་བྱང་བཅས་བཀོང་པའི་གྲིས་སྨསྟེ་ཉེར་བཞི་པའོ།།
ཁ་ཟས་བསྡམ་པ།



ལས་༥༦ནག
ས་ན།
J•
ན
པ
«
མས
འི ཐག་དཔའདྲེསཏམ་ཡར་ཅུང )མས་
དཔོའི་རྒྱུད་ནས་བཀད་པའི་དུག་རིང བདས ་བློཝན
མཎg, ག ད ག ས ༥༥
གནས བན :
ན
།
ཅི།། ༣ན| སྐུད༌ནས༢༠༠༨ལ་ཞུན་
།
ཀཚུད་ཡིན་
4 41 མཉེན
ཆེW1:| ༨ནས། ཀུན་
''སྨན་སྣའི་དགོཨ་ནརྒྱུད་བཞིའི་གམཀ་བྱེདཔྱིན་སྔོན་པོ་ལ། མ་རྒྱུད་ལའི་འདུན་བསྒྱུར་བའཕྲོས་ནངུའི་རྒྱུ་བྱུང་ཚུལ་མདཨཁབཏང་བ་
འརྒྱས་བ་དང་རྒྱ་བརྒྱད་པ་གྱུར་དུ་བྱ་དགུ་པ་དུག་དགོས་ཀྱི་རྒྱུ་རྐྱེན་བཅས་བཀོད་པའི་བྲིས་ཆསྟེ་ང་གསུམ་པའོ། །
དུག་གི་རྣམ་གཞག



1 ན་
༄༅། ། དུག་ནད་གསོ་བ།
༄༅༅། ། དུག་ནད་གསོ་བ། །
བཅོས་སྒྲིག་མ་
ཐོག་གི་སྐོར།
iཆོཊྚེར་
གཙོ་སྒྲིག་པ། ལྷ་མོ་སྐྱབས།
སུམ་གསོ་བ།
ད་གསོ་བ།
སོ་བ།
རིམས་གསོ་བ།
ད་གསོ་བ།
ད་གསོ་བ།
ས་རྨ་གསོ་བ།
གཙོ་སྒྲིག་པ།
རྒྱུ&ཆུ། ༧
%&ཆ་ཙཱ
%& #
ཆ་ཆ་ཊྚ
%xt:ཆ་ཙཱ
བློE &s
ExJLH
&kba4
མ*##ཆ་#
藏医外伤学
ARURA
ལྷ་མོ་སྐྱབས།
གསོ་བ།
ནད་གསོ་བ།
རྨ་གསོ་བ།
སྨན་སྦྱོར།
# #/
པོER gin#
[suw ?p=/ །05-119592
ཟླ མི་རིགས་དཔེ་སྐྲུན་ཁང་།
མི་རིགས་དཔེ་སྐྲུན་ཁང་།
， "771051 19592 >
EP： 14.00t
